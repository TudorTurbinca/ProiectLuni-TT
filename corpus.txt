Rompetrol Rafinare și-a mărit de aproape 6 ori pierderile în primele 9 luni din 2020	Rompetrol Rafinare, companie membră a KMG International, a înregistrat în primele 9 luni din 2019 o cifră de afaceri brută de 2,5 miliarde de dolari, în scădere cu 35,8% comparativ cu un rezultat de 3,9 miliarde dolari aceeaşi perioadă a anului trecut, informează compania citat de Agerpres. Pierderile nete s-au cifrat la 156,1 milioane dolari, în creştere cu 480% faţă de pierderile de 26,9 milioane dolari consemnate în intervalul similar din 2019. Aceste rezultate în scădere se datorează influenţelor generate de noul coronavirus, dar şi din cauza volatilităţii fără precedent din piaţa petrolului. "Rezultatul operaţional consolidat (EBITDA) a înregistrat o scădere, până la un negativ de 21,6 milioane de dolari, iar rezultatul net consolidat a consemnat o valoare negativă de 156 de milioane dolari", precizează compania. Activitatea rafinăriei Petromidia Năvodari a fost oprită în perioada martie - aprilie pentru realizarea reviziei generale, o măsură obligatorie şi necesară pentru asigurarea funcţionării unităţilor de producţie în condiţii de maximă siguranţă si eficienta. În această perioadă, au fost executate lucrări de mentenanţă preventivă şi corectivă, inspecţii şi verificări tehnologice, înlocuirea catalizatorilor şi alte lucrări conexe la instalaţiile rafinare şi petrochimie. Potrivit datelor transmise de companie, valoarea totală a exporturilor realizate în perioada ianuarie - septembrie 2020 de rafinăriile Petromidia, Vega şi Divizia de Petrochimie a Rompetrol Rafinare s-a ridicat la aproximativ 468 de milioane de dolari, în scădere semnificativă comparativ cu exporturile de 1,15 miliarde dolari din primele 9 luni din 2019. Pe segmentul de rafinare, care cuprinde rezultatele referitoare la rafinăriile Petromidia şi Vega, compania a consemnat o cifră de afaceri brută de 1,9 miliarde de dolari în primele nouă luni din 2020, în scădere cu 63% faţă de cifra de afaceri de peste 3,3 miliarde de dolari în primele 9 luni din 2019. Totodată, rezultatul operaţional EBITDA a scăzut, de la un profit de aproape 72 de milioane dolari, la unul de 48,4 milioane dolari în perioada ianuarie - septembrie 2020. "Rafinăria Petromidia a continuat programele de optimizare a proceselor de producţie (creşterea capacităţii de procesare împreună cu creşterea productivităţii de produse valoroase, reducerea pierderilor tehnologice, optimizare reţetelor de materii prime, etc. ) şi eficientizare a costurilor de operare (eficienţă energetică şi reducerea costurilor de procesare), programe începute în anul 2014 şi continuate până în prezent", se arată în comunicat. În zona de distribuţie, care cuprinde rezultatele subsidiarelor Rompetrol Downstream, Rom Oil, Rompetrol Quality Control, Rompetrol Logistics şi Rompetrol Gas, cifra de afaceri brută consolidată pentru segmentul de distribuţie a înregistrat peste 1,7 miliarde dolari în primele 9 luni ale anului 2020, în scădere cu aproape 30% comparativ cu perioada similară a anului 2019. De asemenea, segmentul de distribuţie a atins în primele luni din 2019 un nivel al indicatorului EBITDA de 44,5 milioane dolari, în scădere cu 11% peste nivelul perioadei ianuarie - septembrie 2019. "Profitul net atins de segmentul de distribuţie a fost de 22,7 milioane de dolari, înregistrând o creştere sensibilă faţă de nivelul atins în 9 luni 2019" (-22 milioane dolari-nr. ), precizează companiaPotrivit sursei citate, vânzările totale de carburanţi pe plan intern s-au ridicat la 1,45 milioane de tone, în scădere comparativ cu 1,87 milioane de tone în perioada ianuarie-septembrie 2019. La sfârşitul lunii septembrie 2020, segmentul de distribuţie al Rompetrol Downstream cuprindea 1.048 puncte de comercializare - staţii proprii, staţii partener, staţii expres şi baze interne. Rompetrol Rafinare a continuat să fie un contribuabil important la bugetul de stat al României, plătind 304 milioane dolari în trimestrul al treilea şi peste 772 milioane dolari în primele 9 luni ale anului 2020. Principalii acţionari ai Rompetrol Rafinare SA sunt KMG International (54,63% - direct şi indirect) şi Statul Român, prin Ministerul Economiei, Energiei şi Mediul de Afaceri (44,7%). 
Ministrul Economiei:  Primele firme vor primi în trei zile banii din granturile acordate de Guvern	
"Astăzi (miercuri - n.r.) este pe ordinea de zi în Guvern ordonanţa de urgenţă prin care se va suplimenta de la un miliard la 1,5 miliarde de euro bugetul pentru granturile oferite IMM-urilor pentru cele trei măsuri, astfel încât toţi cei care au depus pe măsura 1 şi măsura 2 să poată fi finanţaţi", a spus Popescu. El a arătat că s-au înscris peste 29. 000 de firme pentru măsura 1 şi peste 22.000 de firme pentru măsura 2. "Trebuie să vedem care dintre ele sunt eligibile şi care nu. În acest moment sunt peste 3.000 de firme din măsura 1 evaluate. Banii sunt deja în conturile agenţiilor pentru IMM-uri şi astăzi au fost plătiţi către bănci. Mâine, firmele vor primi în aplicaţia informatică folosită pentru a primi aceşti bani contractul pentru finanţare. Nu trebuie să facă decât să se downloadeze, să se semneze şi să le urce înapoi în aplicaţie, acestea automat se vor duce către bănci şi într-o zi, două vor avea banii în cont", a subliniat ministrul. El a arătat că aceasta este a doua aplicaţie informatică ambiţioasă a ministerului, după certificatele pentru situaţii de urgenţă. "Oamenii trebuie doar să stea în faţa calculatorului, apasă pe buton, semnează electronic şi încarcă înapoi în sistem. De luni, acelaşi lucru se va întâmpla cu măsura 2. Sper ca până la sfârşitul acestei luni toată măsura 2 să fie achitată. Este foarte important:  dacă în cinci zile nu semnează acest contract, înseamnă că renunţă să beneficieze de acest ajutor. Este valabil pentru ambele măsuri", a atras atenţia Popescu. Săptămâna viitoare, după modificarea OUG 130, va fi lansată şi măsura 3, cea privind investiţiile, a adăugat ministrul. Pe 12 noiembrie, Guvernul a aprobat, în primă lectură, proiectul de ordonanţă de urgenţă prin care se suplimentează bugetul alocat programului de granturi pentru capital de lucru pentru companiile afectate de COVID-19 cu suma de 500 de milioane de euro, a declarat şeful Cancelariei prim-ministrului, Ionel Dancă. "A fost adoptată în primă lectură o ordonanţă de urgenţă, înaintată de Ministerul Fondurilor Europene, prin care se suplimentează bugetul alocat programului de granturi pentru capital de lucru pentru companiile afectate de COVID-19, un program derulat prin Ministerul Economiei, cu suma de 500 de milioane de euro, astfel încât să fie acoperite toate solicitările depuse în cadrul acestui program de un număr de peste 22. 000 de IMM-uri. Aşadar, programul de 1 miliard de euro devine programul de 1,5 miliarde de euro prin suplimentarea bugetului pentru această măsură, granturi pentru capital de lucru pentru IMM-uri afectate de efectele pandemiei COVID-19", a declarat Dancă. 
Rectificarea bugetară, discutată în şedinţa de Guvern. Ce ministere primesc mai mulţi bani	
„Vom avea în primă lectură ordonanţa de urgenţă privind rectificarea bugetului, vor exista creşteri la câteva ministere. În primul rând, Ministerul Sănătăţii, va fi o creştere de cel puţin 1 miliard, care, evident, este o creştere necesară pentru a face faţă creşterii cheltuielilor sistemului de sănătate în lupta anti COVID. De asemenea, vom avea o creştere la investiţii, la Ministerul Lucrărilor Publice, Dezvoltării şi Administraţiei.  	  	
Vom avea, de asemenea, o creştere la Ministerul Agriculturii, unde trebuie să finalizăm plăţile pentru despăgubirea fermierilor ale căror suprafeţe au fost afectate de secetă, de asemenea, să suplimentăm pentru a susţine financiar câteva forme de sprijin ale fermierilor.  	  	Sunt principalele creşteri, dar vom avea proiectul de ordonanţă în primă lectură la şedinţa de Guvern de miercuri”, a declarat Ludovic Orban.  	  	
Premierul a adăugat că în cadrul rectificării bugetare anunţată de Guvern va exista „o reconstituire” a Fondului de rezervă al Guvernului cu o sumă necesară pentru „echilibrarea bugetelor locale la final de an”, banii urmând să aibă, însă, o destinaţie clară şi nu să fie alocaţi pe „ochi frumoşi”.  	  	
„Va exista o reconstituire a Fondului de rezervă al Guvernului, suma va fi necesară pentru echilibrarea bugetelor locale la final de an. Vă spun de acum care va fi destinaţia, să nu-şi imagineze vreun primar că primeşte bani pe ochi frumoşi pe lucruri care nu sunt necesare.  	  	Vom echilibra bugetele locale, astfel încât să asigurăm resursele pentru plata asistenţilor personali ai persoanelor cu dizabilităţi, pentru cheltuieli de funcţionare pentru care nu au existat, în mod evident, resurse, dacă au avut bani, dar i-au cheltuit pentru alte lucruri, decât pentru cheltuielile de funcţionare, adică plata salariilor şi a cheltuielilor de funcţionare, nu le vom aloca bani.  	  	
Ci, doar aceia care, într-adevăr, din cauza reducerii veniturilor la bugetul local, nu au avut resurse pentru cheltuieli de funcţionare. De asemenea, acolo, unde, după o analiză, vom constata că aşa este, vom aloca sume de echilibrare pentru cofinanţarea unor proiecte cofinanţate din fonduri europene care riscă să nu poată fi finalizate din cauza incapacităţii autorităţii locale de asigura partea de cofinanţare”, a declarat Ludovic Orban.  	  	Premierul a fost întrebat despre solicitările de suplimentare a bugetelor prin rectificarea bugetară, venite din partea unor primari din ţară. El a precizat că suma care va fi alocată pentru echilibrarea bugetelor locale este între 1,2 miliarde şi 1,5 miliarde de lei. În context, şeful Executivului a precizat că Guvernul va dezbate în primă lectură în şedinţa de miercuri, proiectul de ordonanţă de urgenţă privind rectificarea bugetară. "
Avertisment:  Valul trei al pandemiei COVID-19 va fi în februarie-martie 2021 - secretarul general al Societăţii Române de Pneumologie	
"În ultimul timp, unii experţi au atras atenţia la nivel internaţional şi naţional că va urma şi valul al treilea al pandemiei, în februarie - martie, şi este posibil ca acest val să ne prindă cu spitalele pline. Vaccinările trebuie obligatoriu făcute antigripal şi antipneumpcocic. Personal, m-am vaccinat cu ambele, anul acesta. Dar trebuie să ţinem minte că nu acesta este vaccinul care să ne protejeze de COVID-19. Vaccinările antigripale şi antipneumococice nu protejează de COVID-19, dar conform unor studii, vaccinarea antigripală reduce cu 40% riscul de infectare cu coronavirus, ceea ce este foarte important. Ele reduc morbiditatea şi mortalitatea la grupurile de risc, inclusiv la personalul medico-sanitar. Accentuez acest aspect pentru că sunt convins că odată cu apariţia vaccinului va exista iarăşi un curent de conspiraţionişti, care vor spune că sunt metale grele, că omorâm oamenii etc. Ne trebuie inclusiv o lege a vaccinării", a afirmat managerul Spitalului de Boli Infecţioase "Victor Babeş" din Timişoara, Cristian Oancea. Pneumologul a reiterat că măsurile de prevenire şi control al contaminărilor cu SARS-CoV-2, ca măsuri de civilizaţie, rămân aceleaşi pe care medicii le repetă de nouă luni, respectiv purtatul măştii, distanţarea sanitară, spălarea mâinilor şi neatingerea nasului, a feţei şi a ochilor cu mâinile nespălate, acestea fiind principalele porţi de intrare a virusului în organism. Cristian Oancea a recomandat purtarea măştilor medicale şi nu a celor din alte textile, întrucât dacă este un virus sau un contact cu un pacient infectat, microparticulele de virus pot să adere pe masca de bumbac sau de pânză şi rămân acolo, putând fi inhalate de purtătorul ei. Aceasta, pentru că nu toţi îşi dezinfectează zilnic masca de pânză, şi nu toţi o sterilizează. "S-a observat că prin purtarea măştii în perioada de vară, la astmaticii alergici la polen s-a redus riscul de exacerbare. Măştile FFP3 sunt cele mai sigure, având un grad de filtrare a virusului de 99,5%, reţinând inclusiv azbestul care cauzează cancerul pulmonar", a punctat medicul. În cadrul prezentării intitulate "Forme grave de pneumonie în infecţia SARS-CoV-2. Susţinerea pacientului român şi a personalului medical", Cristian Oancea a arătat că această pandemie este, între altele, un teren al incertitudinilor şi al controverselor, pentru că pe plan mondial, ceea ce astăzi este tratament, mâine nu mai e valabil;   un teren al schimbărilor, ţinând cont că inclusiv viaţa tuturor s-a schimbat radical şi trebuie să învăţăm să trăim cu acest virus, un teren al fricii sociale, profesionale, "al fricii noastre de noi înşine, al fricii care încercăm să nu ne doboare". "Cercetătorii au făcut şase clustere care pot prezice o evoluţie severă, dar fiecare pacient are o patologie particulară. Ne bazăm foarte mult în practica noastră pneumologică pe imagistică în COVID şi nu trebuie să facem din computer tomograf o metodă de sceening. În ţara noastră, diagnosticul încă se bazează pe RT-PCR şi s-a introdus în spitalele care au unităţi de primiri urgenţe testele rapide cu un grad de sensibilitate ridicat, de 90 - 93%", a menţionat pneumologul. Cristian Oancea şi-a concluzionat intervenţia cu faptul că COVID-19 este o boală nouă, cu o evoluţie clinică impredictibilă, în special pentru populaţii vulnerabile, factorii de risc ştiuţi fiind diabetul, obezitatea, HTA, neoplaziile. "Am făcut un studiu care arată că cea mai mare rată de mortalitate este în ATI. La pacienţii intubaţi am făcut un studiu care indică sub 10% rata de supravieţuire. La noi în spital este de 6%. Per total, la ATI, incluzându-i şi pe cei care nu sunt intubaţi, rata de supravieţuire este de 33-34%. Încă, şi la această dată, nu avem o strategie eficientă de tratament, aşteptăm vaccinul care sperăm să vină în ianuarie şi trebuie să personalizăm schema de terapie de la caz la caz", a încheiat Cristian Oancea. 
Guvernul redeschide problema decontării cheltuielilor pentru dotarea unităților medicale cu spitale modulare	Guvernul a aprobat redeschiderea apelului de proiecte privind decontarea cheltuielilor pentru dotarea unităţilor medicale cu spitale modulare şi containere de logistică medicală, introducând printre beneficiari spitalele de urgenţă şi institutele medicale, a declarat şeful Cancelariei prim-ministrului, Ionel Dancă, citat de Agerpres. "Tot în domeniul fondurilor europene, a fost redeschis apelul de proiecte pentru dotarea unor unităţi medicale. Este vorba despre apelul de proiecte din cadrul Programului Operaţional Infrastructură Mare pentru capabilităţi medicale mobile, de diagnostic şi tratament, utilizate în combaterea răspândirii COVID-19. Este vorba despre acele spitale modulare şi containere de logistică medicală care pot fi ataşate unor unităţi sanitare. Se redeschide acest apel de proiecte ariei de aplicare şi către alte categorii de beneficiari din sistemul sanitar, respectiv spitalele de urgenţă, dar şi institutele medicale. Practic, orice unitate sanitară va putea depune şi solicita decontarea cheltuielilor pentru realizarea unor astfel de obiective medicale mobile asociate unităţilor sanitare respective", a anunţat Ionel Dancă, la Palatul Victoria. 
Jumătate dintre şoferii români afectaţi de criza Covid-19 au amânat achiziţia unei maşini - sondaj	
Astfel, 20% dintre cei afectaţi au ales să amâne cumpărarea unei maşini pentru o perioadă de 6-24 de luni sau până când achiziţia va fi absolut necesară (15%). Alţi 10% au optat pentru o maşina nouă, dar dintr-o clasă inferioară şi mai ieftină, în timp ce 5% s-au reorientat către o maşină rulată. La nivelul celorlalte ţări analizate, pandemia a generat o modificare semnificativă a intenţiilor de achiziţie în rândul şoferilor din Turcia (71%) şi din Ungaria (44%), în timp ce două treimi dintre şoferii din Cehia au declarat că nu le-au fost afectate planurile iniţiale de achiziţie a unei maşini. În ceea ce priveşte preferinţa pentru noile tipuri de maşini, 30% dintre respondenţii români îşi doresc ca următoarea achiziţie să fie o maşină hibridă (24%) sau electrică (6%). Mai populare în rândul segmentului de vârstă 45 - 60 ani, 41% dintre aceşti respondenţi au declarat că preferă autovehicule hibride sau electrice, comparativ cu 21% şi 20% dintre cei situaţi în segmentele 30 - 44, respectiv 20 - 29 ani. Deşi România oferă printre cele mai mari stimulente pentru achiziţia unei maşini electrice din Uniunea Europeană, preţul acestora rămâne obstacolul principal. "În România, interesul pentru maşini electrice şi hibride este în continuă creştere. Acest lucru se poate vedea atât în preferinţele populaţiei, dar şi din investiţiile companiilor în servicii pentru autovehiculele cu motor electric, precum staţiile de încărcare. De asemenea, stimulentul acordat de stat pentru achiziţie a contribuit la creşterea popularităţii, iar în ţări în care acesta nu există, precum Cehia, modelele electrice şi hibride nu sunt luate în considerare în cazul unei achiziţii noi", a declarat Cristian Cârstoiu, partener Consultanţă în Afaceri EY România, responsabil de sectorul Automotive, Transformare Digitală şi Inovaţie. Dintre ţările analizate, românii prezintă cel mai mare interes pentru combustibilii alternativi. În Ungaria, intenţia de cumpărare este de 24%, 16% în Turcia şi 8% în Cehia. În Rusia, unde normele Uniunii Europene în privinţa emisiilor de gaze de seră nu se aplică, până la 65% dintre şoferi sunt interesaţi de motoarele clasice, pe benzină sau motorină, iar maşinile hibride sau electrice sunt mult mai puţin populare (8%). Întrebaţi dacă vor achiziţiona o maşină electrică sau hibridă în viitor, majoritatea respondenţilor români (60%) au răspuns că ar lua în considerare această opţiune în cazul unei oferte bune, iar 25% sunt siguri că îşi vor cumpăra aceste tipuri de maşini. Preţul este considerat principalul impediment (36%), urmat de lipsa staţiilor de încărcare (27%). Faptul că au emisii reduse sau inexistente şi costuri mai reduse de întreţinere reprezintă principalele avantajele apreciate de 41%, respectiv 27% dintre respondenţi. De asemenea, în alegerea dealerului auto, 47% dintre şoferii români se bazează pe experienţa personală, acesta fiind principalul criteriu indiferent de vârstă, sex sau educaţie, iar 38% aleg dealerii care oferă o gamă mai diversificată de modele. Şi în cazul maşinilor rulate, principalul factor îl reprezintă varietatea de modele disponibile, 56% dintre şoferi ghidându-se după această opţiune. Potrivit sondajului, şoferii români din categoria de vârstă 45 - 50 de ani sunt mai sensibili la campaniile de marketing, cu 34% dintre aceştia care admit că le iau în considerare în alegerile lor, faţă 29% şi 28% pentru categoriile de vârstă 20 - 29, respectiv 30 - 44 ani. Comparativ, cea mai mare parte a şoferilor din Cehia (62%) şi Ungaria (46%) se bazează tot pe experienţa personală în achiziţia unei maşini, în timp ce pentru cei din Turcia cel mai important factor care le influenţează alegerile e reprezentat de campaniile de marketing (62%). Dintre şoferii români, 68% ar alege să viziteze un dealer auto, în comparaţie cu doar 9% care ar prefera ca totul să fie online. În Cehia şi Ungaria, şoferii par şi mai determinaţi să continue demersul de cumpărare prin dealeri auto, cu 86% şi respectiv 79% dintre aceştia, care indică această variantă. În privinţa numărului de vizite pe care îl vor face la dealerul auto înainte de achiziţia unui autovehicul, 37% dintre toţi respondenţii din România ar opta, în medie, pentru două vizite şi 22% pentru 3 vizite. "Românii preferă să prospecteze piaţa şi să ia în considerare mai multe oferte, 41% menţionând că vor vizita mai mulţi dealeri auto ai diferitelor branduri de maşini. La fel vor acţiona şi cei din Turcia (45%) şi Rusia (55%), cehii şi ungurii par însă mai fideli mărcii preferate, intenţionând să viziteze mai mulţi dealeri ai aceluiaşi brand de maşină (41% Cehia, 52% Ungaria). Românii, dar şi ruşii, sunt dispuşi să aştepte mai mult pentru a primi o maşină configurată conform cerinţelor lor. De cealaltă parte, cehii şi ungurii preferă un timp de livrare mai scăzut, chiar dacă au mai puţine opţiuni disponibile", se menţionează în raportul companiei de analiza şi consultanţă. Conform sondajului, în achiziţia unei maşini rulate, cei mai mulţi dintre români (30%) preferă să apeleze la serviciile unui dealer autorizat, iar 25% ar cumpăra maşini importate. Dacă în România opţiunea de a cumpăra o maşină second-hand online a fost menţionată doar de 5% dintre respondenţi, în Rusia este preferată de 25% dintre şoferi. Principalele servicii care contează în alegerea unui anumit vânzător de maşini rulate sunt garanţia kilometrajului şi a originii maşinii, conform răspunsurilor a 71% dintre respondenţii români, urmate de garanţii suplimentare (34%) şi o gamă variată de modele (34%). Pentru achiziţia unui autovehicul, 45% dintre şoferii români preferă să îşi folosească propriile fonduri, mai ales în cazul în care aleg să cumpere o maşină rulată. Pentru maşini noi, majoritatea respondenţilor aleg să folosească atât fonduri proprii, cât şi fonduri din alte surse. Doar 23% au optat pentru surse de finanţare externe, principala opţiune fiind un împrumut bancar. Sondajul arată că printre cele mai importante aspecte de care ţin cont şoferii din România când îşi aleg marca maşinii sunt siguranţa (70%), preţul (68%) şi consumul de combustibil (62%), indiferent de sex, vârstă sau educaţie. Brandul maşinii este foarte important mai ales pentru cei cuprinşi în segmentul de vârstă 20 - 29 de ani, şi o percep ca fiind o extensie a propriei personalităţi. În schimb, în Cehia, şoferii sunt mai indiferenţi şi nu percep marca maşinii ca un factor important. Pentru întreţinerea maşinii, un service independent este preferinţa principală a românilor (54%), mai ales de către cei ce aleg maşini second-hand, urmată apoi de reprezentanţa de unde a fost cumpărată maşina (40%). Românii ar alege un service autorizat pentru serviciile orientate către client şi pentru un timp mai scăzut de aşteptare. Întrebaţi cum ar arăta atelierul auto preferat, românii menţionează un service care să le ofere servicii rapide pentru operaţiuni simple (ex:  schimbul de ulei), care să se încadreze într-un maxim de două ore. În contextul pandemiei, şoferii ar prefera ca maşina să le fie dezinfectată înainte de a le fi predată (53%), iar comunicarea să fie realizată cu un tehnician ce poartă mască (41%). Achiziţia unei maşini online este departe de a fi printre preferinţele românilor. Faptul că nu ar putea vedea personal maşina şi realiza un test drive îi determină pe români să nu cumpere o maşină online, preferând în continuare contactul cu reprezentanţa auto (84%). Totuşi, nu ezită să folosească instrumente online, preferatele fiind de departe configuratorul maşinii, calculatorul de preţ şi rezervarea test drive-ului, iar site-urile preferate sunt cele ale dealerului şi ale mărcii auto. În Cehia (20%), Rusia (27%) şi Turcia (30%) în schimb, modalitatea de a cumpăra maşina online este mult mai utilizată. De asemenea, şoferii români şi-ar conecta maşina la internet pentru a primi informaţii despre trafic (66%), dar şi pentru a putea monitoriza şi localiza vehiculul (64%). În schimb, ar fi dispuşi să furnizeze date despre ei şi maşina lor către asigurător pentru a determina valoarea poliţei pe baza stilului de condus şi a kilometrajului (50%) şi pentru managementul traficului de către municipalitate. Nu în ultimul rând, sondajul mai arată că majoritatea românilor intervievaţi (85%) preferă maşina personală pentru a se deplasa în interiorul oraşului sau în preajma acestuia. Printre celelalte preferinţe se mai numără transportul în comun şi taxiul. În cazul metodelor alternative de transport (biciclete, trotinete, car sharing), cele mai importante aspecte de care ţin cont sunt legate de preţ şi de disponibilitate acestora. Sondajul a fost realizat de EY în cooperare cu InsightLab în septembrie şi octombrie 2020 pentru a afla tendinţele actuale în achiziţionarea de vehicule noi şi second hand şi opinia clienţilor cu privire la posibile soluţii inovatoare din industria auto. Sondajul principal a inclus 513 respondenţi din Republica Cehă, 513 respondenţi din Ungaria, 507 respondenţi din România, 613 respondenţi din Turcia şi 1. 589 respondenţi din Rusia. Condiţiile pentru includerea în sondaj au fost deţinerea unui permis de conducere, utilizarea regulată a unei maşini şi o vârstă cuprinsă între 20 şi 60 de ani. 
Cum s-a descurcat economia României prin criza COVID față de cele europene- Analiză	Economia României a crescut cu 5,6%, în trimestrul al treilea, faţă de trimestrul doi. Vine după o scădere de 12,3% în trimestrul al doilea față de primul și rămâne la o scădere agregată pe cele trei trimestre de 5,1% pe trei trimestre anualizat, puțin sub ritmul economiilor din zona euro. Estimarea pentru finalul anului, făcută în vară de Comisia Europeană pentru România este o scădere de 6%. Cel mai probabil, în urma rezultatelor de pe al treilea trimestru toate previziunile vor fi revizuite. Comparativ cu economia fanion a Europei, a Germaniei, a noastră a avut o mișcare mai amplă pe scădere și o recuperare mai mică în T3, dar rezultatul anualizat nu este cu mult diferit, sub un punct procentual. Produsul intern brut al Germaniei a crescut cu un record de 8,2 la sută în al treilea trimestru, în efortul de recuperare, după scăderea istorică de 9,8 la sută din al doilea trimestru. Creșterea a fost susținută de o revenire a consumului gospodăriilor, investiții puternice în utilaje și echipamente și o creștere bruscă a exporturilor. De la un an la altul, economia a scăzut cu 4,3 la sută la al treilea trimestru, recuperând de la o contracție record de 11,3 la sută în perioada precedentă. Vizavi de a doua mare economie a Uniunii, Franța, amplitudinea mișcărilor a fost mai mică în România. Franța a scăzut cu 13,7%, dar a recuperat extrem de puternic în trimestrul al treilea, cu 18,2%. Franța are estimată o scădere anuală de 4,3%. Stăm mult mai bine decât Spania, care după o scădere de 17,8% în T2 și o recuperare de 16,7, are o rată anuală de scădere de 8,7%. A doua mare destinație a muncitorilor români, Marea Britanie, s-a chinuit cel mai rău cu criza. A scăzut în T2 cu 19,8% și a recuperat în T3 15%. Estimarea anuală este o contracție de 9,6%. Italia, o altă destinație pentru muncitorii români s-a descurcat foarte bine în acest context. După o scădere de 13% în T2, a revenit puternic în T3 cu 16,1%. Scăderea per total an ar fi de 4,7%. În ansamblul zonei euro, scăderea din T2 a fost de 11,2%, ceva mai mică decât a României, dar nu cu mult, dar revenirea a fost consistent mai mare, de 12,7 în T3. Rata anuală ar fi o scădere de 4,3%. Bulgaria a reușit după o scădere de 10% în T2 și o creștere mai slabă decât a României,de 4,3% în T3 să ajungă la o scădere de 5,2%, asemănătoare cu a României. Cazul PolonieiPolonia iese din tipare și reușește o scădere în acest an de doar de 1,6%. După o scădere cu numai 8,9% în T2 și o revenire de 7,7% în T3. Estimările UE pentru Polonia erau o scădere de 4,3% la sfârșitul acestui an. Polonia a luat în criza COVID măsuri asemănătoare cu ale României și în cam același timp, însă a avut un pachet foarte mare alocat investițiilor. 
Studiu:  Plăţile online cresc riscul de fraudă. Tentativele au crescut cu 35% într-un an	„Din perspectiva monitorizării tranzacţiilor online, anul 2020 a fost cu totul atipic. Încercările de fraudă au crescut cu aproape 35%, ceea ce ne arată că infractorii sunt mai activi în încercările de fraudare a canalelor digitale. Instituţiile financiare sunt nevoite, aşadar, să-şi redefinească modul în care se protejează pe ele însele, dar şi pe clienţi, de riscurile asociate acestor schimbări, respectiv să adopte cât mai rapid tehnologiile antifraudă disponibile”, declară Ştefan Baciu, country manager SAS România & Republica Moldova.  	  	
Alte concluzii ale cercetării relevă modul în care plăţile digitale cresc riscul de fraudă la nivel global, cum frauda digitală creşte în frecvenţă şi devine mai sofisticată, că instituţiile de servicii financiare au nevoie de tehnologii multilayer şi de capacităţi analitice pentru a identifica ameninţările suprapuse în timp real, dar şi că datele sunt critice.  	  	
„Deşi tehnologiile de plată predominante variază în funcţie de regiune, tendinţele de fraudă au puncte comune semnificative, indiferent de poziţionarea geografică. Acest lucru demonstrează că infractorii se coordonează şi împărtăşesc informaţii mai deschis decât instituţiile financiare, ceea ce le conferă un avantaj semnificativ în zădărnicirea eforturilor de depistare a fraudelor. Frauda transfrontalieră este din ce în ce mai frecventă. Arsenalul de trucuri al fraudatorilor şi reţelelor acestora devine la fel de avansat ca tehnologiile utilizate pentru a le detecta activităţile. Social engineering, phishing şi furtul de identitate, alături de amploarea metodelor digitale de plată, le oferă acestora un avantaj. Companiile ar trebui să fie conştiente de faptul că noile mecanisme de plată sunt în special vizate de aceste atacuri din cauza controalelor ineficiente de risc la care sunt supuse iniţial”, se menţionează în raport.    
Specialiştii în domeniu sunt de părere că o metodă eficientă de contracarare a atacurilor venite din partea infractorilor cibernetici o reprezintă acţiunile automatizate şi gestionarea predictivă a cazurilor, bazate pe inteligenţă artificială şi machine learning.  	  	
„Utilizarea datelor pentru analize în timp real şi acţiuni automate va fi crucială pentru a prospera în acest nou normal digital. Capacităţile vor varia în funcţie de maturitatea tehnologică, însă orice companie, de orice nivel, are nevoie de cât mai multe date pentru a lua decizii eficiente în timp real. Este important de menţionat că implementarea infrastructurii cloud pentru sistemele de gestionare a fraudei măreşte capacităţile de ingestie de date”, se arată în rezultatele cercetării.  	  	
Studiul SAS, întocmit în colaborare cu Javelin Strategy & Research, s-a bazat pe interviuri independente cu directori de plăţi şi securitate din 20 de ţări şi cinci regiuni - America de Nord, America de Sud, Europa, Africa şi Asia Pacifică, realizate în perioada ianuarie - septembrie 2020.  	  	
În acest context, mai mulţi consultanţi, lideri de opinie şi profesionişti din domeniu, ce activează în companii de top din Europa Centrală şi de Est, Orientul Mijlociu şi Africa, vor dezbate această temă în cadrul panelului Fradu & AML a secţiunii Industry Talk/Banking, parte a evenimentului virtual Beyond Tomorrow, organizat de SAS între 23 şi 25 noiembrie.  	  	SAS este lider în soluţii de analytics şi oferă servicii şi software inovatoare. "
Profitul trimestrial al Raiffeisen Bank International a depăşit estimările analiştilor	Creditorul austriac, care are o prezenţă importantă în Europa Centrală şi de Est, a confirmat estimările sale anuale şi a informat că nivelul creditelor în euro acordate clienţilor a fost stabil în primele nouă luni din 2020, iar în monedă locală a crescut în majoritatea ţărilor. Profitul net consolidat în trimestrul trei din 2020 s-a situat la 230 milioane de euro, în timp ce analiştii se aşteptau la 215 milioane de euro. Veniturile nete din dobânzi au scăzut cu 11%, la 770 milioane de euro, sub previziunile analiştilor, de 815 milioane de euro. În Rusia, o piaţă importantă a Raiffeisen, veniturile nete din dobânzi au scăzut la 21 de milioane de euro, din cauza deprecierii rublei şi a reducerilor ratei dobânzii. Aceste evoluţii au afectat şi rezultatele din Cehia şi Ucraina. Expunerea totală a Raiffeisen a urcat cu 2,3 miliarde de euro în trimestrul trei din 2020, pe fondul extinderii afacerilor pe segmentul corporate şi pieţe. Nivelul ridicat al tranzacţiilor au ajutat şi alte mari bănci din Europa să raporteze rezultate trimestriale peste aşteptări. Activele ponderate la risc ale RBI au scăzut în perioada iulie-septembrie 2020 cu 0,4 miliarde de euro, la 80,1 miliarde de euro, în principal în urma noilor afaceri pe segmentul corporate din Austria şi România. Aceste evoluţii ar urma să-i reasigure pe investitori că banca nu va avea nevoie să majoreze provizioanele pentru a acoperi potenţialele pierderi din împrumuturi, în contextul pandemiei. RBI se aşteaptă la o creştere moderată a creditelor în acest an şi o rentabilitate consolidată a capitalului propriu în jur de 5%. Raiffeisen Bank, o subsidiară a Raiffeisen Bank International Austria, este una dintre cele mai mari cinci bănci din România, cu active totale de 42,4 miliarde lei şi cu venituri de aproape două miliarde lei (la data de 30 septembrie 2019). Banca deserveşte peste două milioane de clienţi persoane fizice, aproximativ 9 1.000de IMM-uri şi peste 5.750 de societăţi comerciale de dimensiuni medii şi mari. 
Dan Luca, trainer:  Productivitatea nu începe când ne așezăm la birou să lucrăm și nu se sfârșește când închidem laptopul	
Oamenii reprezintă motorul după care funcționează orice organizație. Ascensiunea unui departament, dar și a întregii companii depinde foarte mult de productivitatea angajaților. Prin urmare, se nasc mereu și constant întrebrări ca cele de tipul "cum putem să fim mai productivi?", "ce anume declanșează o creștere a randamentului la job?" și "cum putem aduce valoare adăugată muncii noastre?". Dan Luca, coach, trainer și speaker specializat în productivitate spune că valoarea adăugată este maximizată atunci când un angajat acordă o semnificație cât mai înaltă, în primul rând pentru el însuși, apoi pentru compania din care face parte și pentru cei care beneficiază din urma acesteia. „Fără semnificație, fără o consecință care să conteze și în viețile altora, munca este doar o zbatere, doar o tranzacție în care se vinde timp contra bani. E suficient ca să supraviețuiesti, dar nu e suficient ca să creezi valoarea adaugată de care ești capabil. Aceste principii au fost cumva impuse generațiilor care se apropie de pensionare, însă generația Millennials are o nevoie acută de semnificație și are nevoie de răspunsuri pertinente la astfel de întrebări:  «De ce să fac acest lucru?», «Cum mă ajută acest lucru să mă dezvolt și să cresc?». ”, a declarat, pentru wall-street. ro, Dan Luca, coach, trainer, speaker specializat în productivitate. În ultimele luni, pandemia a generat schimbări majore ale modului în care lucrăm, timp în care s-au modificat atitudini și comportamente. Mulți dintre noi lucrăm de acasă, nu ne mai vedem colegii, șefii, colaboratorii decât în ședințele de pe Zoom. Lipsa interacțiunii pe care o aveam înainte, dar și anxietatea și neliniștea provocate de criza sanitară, lasă o amprentă și în ceea ce privește puterea noastră de a fi creativi și productivi atât la job, cât și în activitățile de zi cu zi. „În această perioadă primim o abundență de stimuli care se pun într-o zonă de incertitudine și nesiguranță și noi căutăm tot timpul repere după care să ne gestionăm. Avem nevoie de o structură, de rutine și ritualuri, care sunt fixe de la o zi la alta și care ne dau șansa să ne câștigăm reperele de care avem nevoie și fără de care nu putem gestiona multitudinea de situații diverse care apar de la o zi la alta”, a mai explicat specialistul. Avem nevoie așadar să ne gestionăm mai bine timpul, să avem o organizare mai eficientă a unei zile din viața noastră. Nu trebuie să avem un program bine gândit numai pentru muncă, ci și pentru activitățile care încep după terminarea programului de la job. Productivitatea este un continuum. Nu începe când ne așezăm la birou să lucrăm și nu se sfârșește când închidem laptopul. Contează enorm ce facem după ce încheiem ziua de muncă, cum ne relaxăm, cum vorbim cu familia, cu prietenii. Contează cum ne pregătim pentru somn. Contează calitatea somnului, ora de culcare, ora de trezire, ritualul de dimineață, încărcarea cu energie, să avem claritate și încredere. -Dan Luca-Expertul spune că regulile pe care ar trebui să le urmărm pentru o avea un randament crescut al productivității implică o prioritizare a sarcinilor după principiul „must have, nice to have, extraordinary to have”. Totodată, să nu uităm să începem cu task-ul cel mai dificil, iar în timpul muncii să ne acordăm pauze de câte cinci minute, la fiecare 25 de minute lucrate. Citește și:  Anul în care companiile conduc pe timp de ceață. Nici angajații nu stau prea bine cu vizibilitateaDacă în primele săptămâni de la debutul carantinei din primăvară, gradul de productivitate a crescut considerabil pe fondul eliminării factorilor perturbatori, acum, pe final de toamnă, productivitatea tinde să scadă abrupt, ceea ce poate duce la o epuizare fizică și mentală. „În primăvară, în momentul în care nu a mai fost nevoie de drumul până la birou, când au fost eliminate întreruperile uzuale de pe parcursul zilei și când comunicarea se făcea doar la distanță, productivitatea a explodat. Se vorbea chiar că lucrul de acasă a câștigat definitiv lupta pentru creșterea productivității și trendul va fi ireversibil. Aproape fără excepție, fiecare persoană a reușit să producă mai mult, să muncească activ mai multe ore și să simtă că face un sacrificiu pentru momentul când lucrurile se vor reîntoarce la normal. Problema a fost că deși lucrurile au arătat bine o perioadă, lucrul de care se temea toată lumea s-a întâmplat și a venit valul doi din toamnă, care este mult mai serios decât primul val”, explică Dan Luca, expert în productivitate și fondator al comunității 5AM. Dan Luca spune că pentru manageri, o bună practică în creșterea productivității este rutina de dimineață, un aspect important care poate decide parcursul întreagii zile. De asemenea, un bun principiu după care se pot ghida liderii este „Work Hard, Recover Harder” întrucât recuperarea este cel puțin la fel de importantă că antrenamentul în sine. În momentul în care recuperarea este ratată, se pierde din performanța de a doua zi. 
A apărut asigurarea de criză COVID 19. Cât te costă să acoperi toate riscurile, de la boală și șomaj până la moștenirea copiilor	Prețul pachetului pleacă de la 120 de lei pe o lună, adică 1. 440 de lei pe an, o parte din acești bai mergând către componenta de economisire. Asigurarea Prima, așa cum se numește produsul, acoperă economisirea (la finalul contractului copilul va primi suma asigurată garantată ce depinde de valoarea primei, și asta indiferent de situațiile neprevăzute care pot apărea, inclusiv deces al părintelui), riscul de deces din accident al părintelui (situație în care copilul primește la acel moment în plus 50. 000 lei sumă asigurată fixă), acoperiri medicale pentru copil (6.000 lei/an contractual, suma asigurată pentru intervenție chirurgicală din accident și intervenție chirurgicală la nivelul apendicelui, amigdalelor, polipilor nazali;   respectiv 200 lei/zi pentru spitalizare din accident, apendicită, amigdalită, polipi nazali și imobilizare în aparat gipsat). Opțional, pachetul poate fi completat cu extraopțiunea de șomaj (caz în care asigurarea acoperă o sumă de 2400 lei/lună, timp de 3 luni / an contractual pentru susținerea activităților celui mic). Asigurările de sănătate au prins avânt de la debutul pandemiei de COVID 19, așa cum a mai arătat Economica, în contextul în care românii au început să se teamă pentru sănătatea lor. O creștere se poate vedea și pe segmentul asigurărilor de viață, acolo unde mai multe firme mari, cum ar fi Generali, Groupama, NN, Metropolitan Life sau Allianz Țiriac au dezvoltat produse interesante. Toate acese companii enumerate, dar și altele din România, oferă asigurări de viață cu componentă investițională sau cu acumulare, unele mai avantajoase decât cel al Eurolife FFH. De asemenea, majoritatea includ, opțional și riscurile generate de COVID. Și oferta de asigurări de sănătate a devenit foarte variată, cele mai interesante oferte venind tot de la firmele citate mai sus. 
Bancherii previzionează 5 lei pentru 1 euro anul viitor. Ce se va întâmpla cu dobânzile	„Având în vedere incertitudinea economică generată de răspândirea infecţiei cu COVID-19 şi a altor potenţiale efecte negative ale acesteia, precum şi a creşterii deficitelor gemene, cursul de schimb al monedei naţionale faţă de moneda europeana euro se va apropia de nivelul de 4,90, existând o probabilitate destul de ridicată ca anul viitor să vedem atingerea unui nivel de 5 lei la 1 euro.  	  	
În ceea ce priveşte evoluţia dobânzilor pe termen mediu şi lung, ne aşteptăm ca acestea să se mai reducă, ţinând cont de 'premium'-ul existent faţă de ţările cu acelaşi rating de ţară ca cel al României. De asemenea, nu excludem posibilitatea ca BNR să adopte măsuri de scădere a dobânzilor din coridorul instrumentelor de politică monetară, ceea ce va atrage după sine o scădere a dobânzilor pe curba pe termen scurt şi mediu”, se arată în raportul Patria Bank.  	  Potrivit acestuia, profitul net al Patria Bank a crescut în primele nouă luni ale anului cu 2%, la 5,98 milioane lei.  	  	
„Rezultatele financiare la 30 septembrie 2020 (9 luni) prezintă un profit net de 5,98 milioane lei, în creştere cu 2% faţă de aceeaşi perioadă a anului 2019. Această performanţă financiară a survenit într-un mediu pandemic neanticipat în care predictibilitatea a fost foarte redusă, iar volatilitatea condiţiilor macroeconomice a fost ridicată. Faţă de anul precedent, când banca a raportat un profit anual net de 5,3 milioane lei (12 luni), se observă o îmbunătăţire a rezultatelor financiare la 9 luni în 2020 - profit 5,98 milioane lei, chiar dacă criza sanitară a adus efecte negative asupra sistemului bancar”, arată raportul băncii.  	  	
Patria Bank a înregistrat credite nou acordate în valoare de peste 603 milioane lei în cursul anului 2020 (într-un ritm mai accelerat decât media sistemului bancar), ceea ce a condus la o creştere a portofoliului de credite performante cu 13%, respectiv +194 milioane lei comparativ cu decembrie 2019.  	  	
„Impactarea rezultatului net cumulat la 30 septembrie 2020 de anumite evoluţii ale pieţei şi comportamentului clienţilor ca urmare a contextului pandemiei COVID-19 declanşată în cursul lunii martie 2020. Astfel, profitul net raportat încorporează elemente de natură nerecurentă şi a impactului cauzat de pandemia COVID-19 în valoare de -7,8 milioane lei;   fără aceste elemente extraordinare rezultatul net cumulat la 30 septembrie 2020 ar fi fost profit net de 13,8 milioane lei. În urma analizei rezultatelor financiare, managementul consideră că activitatea Patria Bank a fost deja impactată de pandemia COVID-19, dar efectele pot fi atenuate de măsurile întreprinse de bancă, de evoluţiile pieţelor financiare sau de măsurile de relansare economică iniţiate de Guvern”, spun reprezentanţii băncii.  	  	
Potrivit acestora, contextul actual aduce efecte negative, mai ales în ceea ce priveşte nivelul potenţial al costului riscului, dar poate genera şi oportunităţi de creştere şi dezvoltare prin atragerea accelerată de noi clienţi.  	  	
„În trimestrul trei, Patria Bank a continuat eforturile de dezvoltare a portofoliului de clienţi şi de creştere a volumelor de credite acordate, reuşind să crească într-un ritm mai accelerat decât sistemul bancar. Astfel, cota de piaţă a creditelor acordate persoanelor fizice la 30 septembrie 2020 a crescut cu 10% faţă de nivelul înregistrat la sfârşitul anului 2019, în timp ce cota de piaţă a creditelor acordate companiilor a crescut cu 7% de la 31 decembrie 2019 până la 30 septembrie 2020”, mai arată raportul băncii.  	  	
Banca a continuat totodată proiectului POS la Piaţă prin instalarea de POS-uri în alte şapte pieţe în anul 2020. Volumele tranzacţionate prin POS-urile din pieţele agroalimentare au crescut de peste cinci ori în primele 9 luni ale anului 2020 comparativ cu perioada similară din 2019, an în care a fost lansat acest program.  	  	
Totalul activelor băncii a ajuns la valoarea de 3,267 miliarde lei şi prezintă o creştere de 2% faţă de sfârşitul anului 2019, concomitent cu modificarea structurii bilanţiere a băncii:  creşterea creditelor nete +198 milioane lei, +12% şi reducerea activelor lichide cu 119 milioane lei, excedentul de lichiditate fiind plasat în credite (active cu cea mai bună rentabilitate).  	  Venitul net bancar înregistrează o scădere cu 13%, la 113 milioane lei, faţă de aceeaşi perioadă din anul 2019 (-17 milioane lei), evoluţie negativă cauzată de pandemia COVID-19, evoluţiei indexului de dobânda ROBOR, a scăderii volumului de tranzacţionare clientelă în perioada stării de urgenţă, a impactului negativ din marcările la piaţă a activelor financiare evaluate la valoare justă prin contul de profit sau pierdere. Parte din aceste efecte s-au atenuat, iar trimestru III al anului înregistrează evoluţii pozitive faţă de primul trimestru. "
Pandemia i-a dezvățat pe români de window shopping. Stau mai puțin în mall, dar cheltuie mai mult	
Produsele pentru casă, din categoria Home&Deco, au fost cele mai cumpărate de către români în timpul pandemiei, angajații fiind nevoiți să lucreze tot mai mult de la domiciliu, a declarat Maria Crăciun, central manager Veranda Mall, într-un interviu Wall-Street. ro„Schimbarea obiceiului de consum există și a fost generată de pandemia de COVID-19. S-a înregistrat o creștere pe categoriile Home&Deco pentru că oamenii stând și lucrând de acasă au început să își amenajeze mai mult locuința. De asemenea, am avut creșteri pe segmentul de petshop și pentru produsele cosmetice”, spune Maria Crăciun. În timp ce unele categorii de produse au înregistrat vânzări, retailerii de fashion au avut cel mai mult de suferit în această perioadă. Românii s-au deplasat mai rar și au cumpărat mai puține haine. Dacă înainte clienții vedeau plimbarea la mall și ca pe o activitate socială și veneau în centrele comerciale fără să aibă neapărat o nevoie de cumpărare strictă, în timpul pandemiei însă s-a schimbat inclusiv și această percepție a mersului la mall. Potrivit reprezentanților Veranda Mall, românii vin în centrul comercial, caută obiectul pe care vor să îl achiziționeze, fără să mai cumpere și alte produse care nu erau pe lista de cumpărături. „Clienții Veranda Mall vin când au o nevoie specifică și nu își mai petrec la fel de mult timp ca înainte, când stăteau chiar și 4-5 ore în mall”, spune Maria Crăciun, central manager Veranda Mall. Acest lucru se datorează și schimbării de comportament a clienților, dar și din cauza faptului că nu mai există locuri de entertainment, cinematografele fiind închise. Românii merg în această perioadă la mall mai puțin și cumpără mai mult, după cum arată și creșterea bonului mediu din Veranda Mall cu aproximativ 15-20% față de aceeași perioadă a anului trecut. „Ne confruntăm cu o scădere a traficului nu exagerat de mare, de 17% față de aceeași perioadă a anului trecut, însă valoarea bonul mediu a crescut, ceea ce ne spune că lumea vine mai mai rar la mall, dar în același timp își face cumpărături mai consistente”, precizează Maria Crăciun. Pe lângă măsurile tradiționale de protecție și de combaterea a noului coronavirus, Veranda Mall plănuiește să ofere consumatorilor un nou program care să limiteze și mai mult timpul petrecut în aglomerație, și implicit cumpărăturile clienților. Reprezentanții centrului comercial spun că proiectul va putea funcționa de la sfărșitul lunii noiembrie. „Proiectul va avea un soi de căsuță poștală a lui Moș Crăciun, în care românii pot alege dintr-un număr finit al produselor din magazinele care se află în Veranda Mall, pe care le pot face cadouri prietenilor sau familiei”, spune Maria Crăciun. Clienții își vor putea comanda produsele respective de la un infotouch unde vor și plăti pentru ele, iar apoi acestea vor fi livrate acasă fie persoanei care a achiziționat articolele, fie persoanei căreia îi este adresat cadoul. „Vrem să dăm șansa cumpărătorilor de a fi mai rapizi în a găsi cadoul potrivit sau în a se simți mai în siguranță când vin la cumpărături”, adaugă aceasta. 
Guvernul analizează prelungirea măsurilor de sprijin pentru companii şi angajaţi, până la 31 iunie 2021	
"A fost propus un proiect de ordonanţă de urgenţă, iniţiat de Ministerul Muncii, care priveşte aplicarea măsurilor de sprijin pentru companiile şi angajaţii afectaţi de pandemie, cu şase luni, până la 31 iunie 2021. Vorbim atât de indemnizaţia de şomaj tehnic, cât şi de aplicarea programului flexibil de muncă. Practic, prin această ordonanţă de urgenţă, măsurile de sprijin adoptate de Guvern în perioada stării de alertă pot fi prelungite la 31 iunie 2021 pentru domeniile unde există în continuare restricţii privind desfăşurarea activităţilor sau pentru companiile care solicită program flexibil de muncă pentru angajaţi", a declarat Dancă. Totodată, a adăugat el, Executivul a dezbătut în primă lectură, în şedinţa de joi seară, un proiect de ordonanţă de urgenţă privind introducerea semnăturii electronice în contractele de muncă. "Este încă un pas în digitalizarea relaţiilor dintre instituţiile statului şi cetăţeni", a explicat Ionel Dancă. 
Angajatorii ar putea aduce la muncă, în ţară, tot cel mult 30. 000 de noi lucrători din afara UE, în 2021, în ciuda pandemiei de Covid-19	Angajatorii ar putea aduce la muncă, în ţara noastră, cel mult 30.000de noi lucrători extracomunitari în anul 2021, dacă proiectul de Hotărâre, lansat în dezbatere publică la sfârşitul lunii octombrie, va fi adoptat în forma iniţială. Economica. net a scris, în repetate rânduri, că din 2019 încoace, Guvernul a decis ca angajatorii pot aduce la muncă în România maximum 30.000de noi lucrători din afara UE pe an. În ciuda creşterii şomajului şi a revenirii în ţară a unui număr mare de români care au muncit în străinătate, avem în continuare, în medie, lunar, circa 6.800 de locuri de muncă vacante, pe care nu le vrea nimeni, reiese din explicaţiile Guvernului în nota de fundamentare a proiectului de act normativ, consultat de Economica. net. În primele opt luni din 2020, am avut aproape 55. 000 de locuri de muncă vacante, pe care nu le-a vrut nimeni, deşi au fost declarate ca fiind disponibile, în mod repetat, de către angajatori, explică Guvernul în nota de de fundamentare a proiectului de act normativ. Mulţi dintre şomeri şi dintre cei care au revenit în ţară în anul pandemiei de Covid-19 nu acceptă munca de jos. în perioada ianuarie - august 2020, peste 4. 100 de firme au făcut demersurile necesare la Inspectoratul pentru Imigrări să aducă la muncă lucrători extracomunitari pentru 49.200de locuri de muncă vacante pentru care nu au reuşit să găsească forţă de muncă din România, deşi le-au declarat vacante în mod repetat. Cele mai multe dintre aceste posturi sunt în construcţii, restaurante şi hoteluri, arată datele citate de Guvern. Punctual, angajatorii au căutat din spaţiul extracomunitari, în perioada antemenţionată, peste 10. 500 de muncitori necalificaţi în construcţii, circa 5. 900 de zidari, fierari, dulgheri, sudori, 1. 400 de oameni care să lucreze ca ajutor de bucătar şi peste 1. 100 de oameni care să lucreze ca spălător de vase în bucătărie, reiese din datele furnizate de Guvern în nota de fundamentare a proiectului. ExplicaţiiPe de o parte, locurile de muncă neocupate sunt considerate neatractive pentru forţa de muncă locală din cauza salariilor şi beneficiilor modeste, din cauza programului, volumului mare de muncă şi, uneori, din cauza distanţei până la locul de muncă, reiese din discuţiile avute de Economica. net cu recrutorii. Pe de altă parte, lucrătorii din afara UE, motivaţi de sărăcie, muncesc mult, bine şi eficient, iar pentru ei salariul minim pe care-l primesc aici e semnificativ mai mare decât ar câştiga în ţara de origine. Vă amintim că legea obligă angajatorii din România să plătească lucrătorii extracomunitari cu cel puţin salariul minim pe economie. Cum a fost până acumÎn perioada anilor 2014 - 2016 inclusiv, numărul maxim al lucrătorilor din spaţiul extracomunitar, nou-admişi pe piaţa muncii din România, a fost acelaşi:  5.500 de oameni pe an. Şi pentru anul 2017 Guvernul hotărâre iniţial că piaţa muncii are nevoie tot de maximum 5.500 de noi lucrători extracomunicari, potrivit HG nr. 35 din 2017. În premieră, pe 26 octombrie 2017, Guvernul a anunţat că va suplimenta cu 3. 000 numărul străinilor din spaţiul extracomunitar, nou-admişi să lucreze în ţara noastră în anul 2017. Intenţia Guvernului de a creşte numărul lucrătorilor nou-admişi pe piaţa muncii în 2017 s-a concretizat prin HG nr. 891 din 2017. Prin urmare, în anul 2017, Guvernul le-a permis angajatorilor să aducă la muncă în ţară, în total, cel mult de 8.500 de noi lucrători extracomunitari. În 2018, numărul maxim al lucrătorilor din afara UE, nou-admişi pe piaţa muncii, a ajuns la 15.000 de oameni, potrivit HG nr. 946 din 2017, actualizată prin HG nr. 596 din 2018. În 2019, Guvernul a aprobat un contingent de 30.000de lucrători extracomunitari, nou-admiși pe piața muncii din România, dublu față de nivelul anului 2018, potrivit Hotărârii nr. 634 din 2019, în vigoare din 30 august 2019. Şi pentru anul 2020, Guvernul a aprobat un contingent de 30.000 de noi lucrători din afara Uniunii Europene şi Spaţiului Economic European. Citeşte în Economica. net şi: Peste 25. 000 de cetăţeni din afara UE muncesc în România;   majoritatea din Vietnam, Turcia, Nepal
Peste 1.400 de angajaţi din afara UE, aflaţi la muncă în ţară, şi-au pierdut locurile de muncă în pandemie;  sub 20% dintre ei s-au reangajatAcoperirea deficitului de pe piaţa muncii cu cetăţeni extracomunitari devine obiectiv al strategiei naţionale privind imigraţia până în 2023
Secretarul general al Societății Române de Pneumologie, Cristian Oancea:  Valul trei al pandemiei va fi în februarie-martie 2021	
Un al treilea val al pandemiei provocate de SARS-CoV-2, aşteptat de pneumologi în perioada februarie - martie 2021, ar putea găsi spitalele cu toate locurile ocupate şi de aceea este recomandată vaccinarea antigripală şi antipneumococică, a declarat secretarul general al Societăţii Române de Pneumologie (SRP), dr. Cristian Oancea. "În ultimul timp, unii experţi au atras atenţia la nivel internaţional şi naţional că va urma şi valul al treilea al pandemiei, în februarie - martie, şi este posibil ca acest val să ne prindă cu spitalele pline. Vaccinările trebuie obligatoriu făcute antigripal şi antipneumpcocic. Personal, m-am vaccinat cu ambele, anul acesta. Dar trebuie să ţinem minte că nu acesta este vaccinul care să ne protejeze de COVID-19. Vaccinările antigripale şi antipneumococice nu protejează de COVID-19, dar conform unor studii, vaccinarea antigripală reduce cu 40% riscul de infectare cu coronavirus, ceea ce este foarte important. Ele reduc morbiditatea şi mortalitatea la grupurile de risc, inclusiv la personalul medico-sanitar. Accentuez acest aspect pentru că sunt convins că odată cu apariţia vaccinului va exista iarăşi un curent de conspiraţionişti, care vor spune că sunt metale grele, că omorâm oamenii etc. Ne trebuie inclusiv o lege a vaccinării", a afirmat managerul Spitalului de Boli Infecţioase "Victor Babeş" din Timişoara, Cristian Oancea, citat de Agerpres. Pneumologul a reiterat că măsurile de prevenire şi control al contaminărilor cu SARS-CoV-2, ca măsuri de civilizaţie, rămân aceleaşi pe care medicii le repetă de nouă luni, respectiv purtatul măştii, distanţarea sanitară, spălarea mâinilor şi neatingerea nasului, a feţei şi a ochilor cu mâinile nespălate, acestea fiind principalele porţi de intrare a virusului în organism. Cristian Oancea a recomandat purtarea măştilor medicale şi nu a celor din alte textile, întrucât dacă este un virus sau un contact cu un pacient infectat, microparticulele de virus pot să adere pe masca de bumbac sau de pânză şi rămân acolo, putând fi inhalate de purtătorul ei. Aceasta, pentru că nu toţi îşi dezinfectează zilnic masca de pânză, şi nu toţi o sterilizează. "S-a observat că prin purtarea măştii în perioada de vară, la astmaticii alergici la polen s-a redus riscul de exacerbare. Măştile FFP3 sunt cele mai sigure, având un grad de filtrare a virusului de 99,5%, reţinând inclusiv azbestul care cauzează cancerul pulmonar", a punctat medicul. În cadrul prezentării intitulate "Forme grave de pneumonie în infecţia SARS-CoV-2. Susţinerea pacientului român şi a personalului medical", Cristian Oancea a arătat că această pandemie este, între altele, un teren al incertitudinilor şi al controverselor, pentru că pe plan mondial, ceea ce astăzi este tratament, mâine nu mai e valabil;   un teren al schimbărilor, ţinând cont că inclusiv viaţa tuturor s-a schimbat radical şi trebuie să învăţăm să trăim cu acest virus, un teren al fricii sociale, profesionale, "al fricii noastre de noi înşine, al fricii care încercăm să nu ne doboare". "Cercetătorii au făcut şase clustere care pot prezice o evoluţie severă, dar fiecare pacient are o patologie particulară. Ne bazăm foarte mult în practica noastră pneumologică pe imagistică în COVID şi nu trebuie să facem din computer tomograf o metodă de sceening. În ţara noastră, diagnosticul încă se bazează pe RT-PCR şi s-a introdus în spitalele care au unităţi de primiri urgenţe testele rapide cu un grad de sensibilitate ridicat, de 90 - 93%", a menţionat pneumologul. Cristian Oancea şi-a concluzionat intervenţia cu faptul că COVID-19 este o boală nouă, cu o evoluţie clinică impredictibilă, în special pentru populaţii vulnerabile, factorii de risc ştiuţi fiind diabetul, obezitatea, HTA, neoplaziile. "Am făcut un studiu care arată că cea mai mare rată de mortalitate este în ATI. La pacienţii intubaţi am făcut un studiu care indică sub 10% rata de supravieţuire. La noi în spital este de 6%. Per total, la ATI, incluzându-i şi pe cei care nu sunt intubaţi, rata de supravieţuire este de 33-34%. Încă, şi la această dată, nu avem o strategie eficientă de tratament, aşteptăm vaccinul care sperăm să vină în ianuarie şi trebuie să personalizăm schema de terapie de la caz la caz", a încheiat Cristian Oancea. 
Companiile sunt îngrijorate de criza financiară, al doilea val al pandemiei şi de sănătatea angajaţilor - studiu	
În privinţa reevaluării duratei impactului COVID-19 asupra propriilor activităţi, dacă în luna aprilie 2020 aproape 30% dintre companiile chestionate anticipau un impact al pandemiei care nu va dura mai mult de 7 luni, în septembrie, 70% dintre acestea anticipează că activitatea le va fi afectată mai mult. Cu toate acestea, organizaţiile par mult mai optimiste în legătură cu rezultatele financiare anticipate până la finalul acestui an. Astfel, aproape jumătate dintre companii (49%) au anticipat, în septembrie, diminuarea indicatorilor financiari până la finalul anului, comparativ cu datele din aprilie, când ponderea era de 72%. Conform cercetării, criza financiară (35,5%), îmbolnăvirea angajaţilor (12,9%) şi al doilea val al pandemiei de COVID-19 (11,3%) reprezintă Top 3 riscuri a căror expunere a crescut, din perspectiva organizaţiilor care au transmis informaţii în cadrul sondajului de specialitate. Totodată, circa 40% dintre companii anticipează că se vor confrunta cu instabilitate financiară şi scăderi în vânzări din cauza efectelor coronavirusului, iar circa trei sferturi (73%) dintre respondenţi susţin că au implementat, deja, măsuri suplimentare împotriva riscurilor cibernetice. Studiul Marsh Risk Monitor a analizat răspunsurile transmise de către aproape 80 de companii în sesiunea 1 (aprilie), respectiv 60 de companii în sesiunea a 2-a (septembrie). Potrivit realizatorilor cercetării, pe lângă măsurile standard de management al riscului monitorizate (existenţa şi aplicarea planurilor de continuitate a afacerii, măsurile luate de companii ca răspuns la efectele crizei sanitare COVID-19), documentul a sintetizat răspunsurile companiilor cu privire la impactul financiar anticipat şi modul în care organizaţiile şi-au modificat percepţia asupra riscurilor la care sunt expuse. Marsh, lider global în brokerajul de asigurări şi consultanţă de risc, este parte a Marsh & McLennan Companies (NYSE:  MMC), cea mai importantă companie globală de servicii profesioniste de consultanţă în risc, strategie şi resurse umane. Cu venituri anuale de peste 17 miliarde de dolari şi mai mult de 76. 000 de angajaţi la nivel global. Alături de Marsh, MMC este compania mamă a Guy Carpenter, Mercer şi Oliver Wyman. 
Pandemia a scăzut afacerile Orange România în T3 cu 2,1%, la peste 273 milioane de euro. Baza de clienţi a rămas neschimbată	La 30 septembrie 2020, Orange România oferea servicii mobile, fixe și TV pentru 10. 613. 176 de clienți, menținându-se la nivelul T3 2019. Serviciul de televiziune prin cablu și satelit, Orange Home TV, număra la finalul lunii septembrie 519. 869 clienți, în ușoară scădere faţă de T3 2019, iar serviciile fixe în bandă largă aveau 377.272 de clienți, în creștere cu 13% față de aceeași perioadă din 2019. RețeaDezvoltarea rețelei Orange a continuat și în perioada iulie – septembrie 2020, când 1. 297 de noi localități au primit acces la conectivitate 4G+, pentru un număr de peste 845. 000 de locuitori. Astfel, la finalul lunii septembrie, 63,84% din populația țării avea acces la viteze 4G+. Rețeaua 4G, la finalul celui de-al treilea trimestru, acoperea 98. 99% din populația țării și 100% din cea urbană. În contextul crizei sanitare și a creșterii nevoii utilizatorilor de a fi conectați online, consumul de date mobile a avut o creștere de 37% în T3 2020 comparativ cu T3 2019. În condițiile creșterii traficului, experienţa superioară a clienţilor în reţeaua Orange a fost confirmată şi de raportul netograf. ro. Conform raportului, reţeaua Orange înregistrează cele mai mari viteze atât în cazul serviciilor de internet mobil, cât şi al celor de internet fix. În august 2020, Orange a anunțat acoperire 100% 5G pentru București, efort ce plasează capitala în topul oraşelor europene din punct de vedere al conectivităţii. În prezent, reţeaua Orange 5G este disponibilă în Bucureşti și în alte 14 orașe:  Bragadiru, Brașov, Chitila, Cluj-Napoca, Constanța, Iași, Măgurele, Otopeni, Ovidiu, Pantelimon, Popești-Leordeni, Predeal, Timișoara și Voluntari. De asemenea, în trimestrul 3 al acestui an a continuat extinderea reţelei proprii de fibră optică, disponibilă la nivel național în 178 localități. Servicii pentru companiiDigitalizarea accelerată a companiilor din perioada pandemiei și nevoia crescută de soluții IT a influențat și sectorul B2B. Veniturile pentru produsele IT&C oferite de Orange Business Services au crescut cu 21% în comparație cu T3 2019, iar interesul mult mai mare pentru securitate cibernetică, în contextul mutării activității angajaților în online, a dus la o creștere de aproape 26% pentru soluția Business Internet Security. Servicii financiare mobileNumărul clienților care au ales pentru operațiuni financiare Orange Money a continuat să crească cu 60% în T3 2020 comparativ cu T3 2019 ajungând la 245. 000 de utilizatori. După numărul record de 1 milion de tranzacții atins în trimestrul anterior, tranzacțiile Orange Money au ajuns la un nou prag de 1,3 milioane în T3 2020. De asemenea, față de T3 2019, s-a dublat numărul de tranzacții cu cardurile de debit Orange Money, la peste 500. 000. DigitalLa șase luni de la începerea crizei sanitare, trendul de alegere a soluțiilor digitale și a interacțiunilor online este în continuare ascendent. Numărul clienților care utilizează aplicația My Orange a crescut cu peste 20% față de trimestrul anterior, în timp ce comenzile din magazinul online Orange s-au dublat. Oferta digitală YOXO, abonamentul ce poate fi gestionat exclusiv din aplicația mobilă dedicată, se dovedește a fi atractivă pentru clienți, iar numărul utilizatorilor crește constant. "Deși traversăm o perioadă de criză, cu multiple incertitudini, în al treilea trimestru al acestui an vedem o ușoară revenire a consumului. Comportamentele digitale nou formate în rândul clienților devin obișnuințe și sunt pe un trend ascendent. Orange Money a atins un nou prag de 1,3 milioane de tranzacții, semn că oamenii se îndreaptă din ce în ce mai mult spre aplicații mobile pentru servicii financiare. De asemenea, vedem o continuă creștere, de la începutul pandemiei, pe segmentul de business, în contextul în care companiile au nevoie de soluții diverse de IT&C. Al treilea trimestru din acest an a însemnat pentru Orange pași mari făcuți în direcția dezvoltării de produse și servicii din universul digital și 5G. Prin acoperirea 100% 5G a centrului economic al României, București, punem bazele pentru o infrastructură telecom care va susține viitorul economiei digitale și va revoluționa importante sectoare de business precum cele destinate orașelor inteligente, sănătate, media ori automotive", a declarat Liudmila Climoc, CEO Orange România. 
Preţul nu mai e prima prioritate pentru cumpărătorii de locuinţe. Aceştia sunt mai interesaţi de legalitatea şi caracteristicile acesteia	
În lista criteriilor urmează facilitățile pe care le oferă dezvoltatorul. Pandemia de COVID-19 a modificat preferințele românilor și din această perspectivă, iar existența posibilității de a avea în vecinătate un co-working space, spații de petrecere a timpului liber sau o grădiniță pentru copii a devenit prioritară pentru viitorii proprietari. De aceea, dezvoltatorii gândesc în această perioadă ansambluri rezidențiale care să includă cât mai multe facilități de acest fel, precum:  centre SPA, săli de fitness sau kinetoterapie, rasteluri pentru biciclete, stații de încărcare pentru vehicule electrice, locuri de joacă pentru copii, terenuri de tenis și minifotbal, piste de alergat sau de biciclete. Studiul arată că pe lângă documentație, românii din mediul urban se interesează și de alte detalii tehnice înainte să-și cumpere un apartament, precum calitatea materialelor de construcție. Tipul de materiale folosite și furnizorii aleși se regăsesc așadar pe o poziție fruntașă în topul întrebărilor pe care aceștia le-ar pune unui dezvoltator imobiliar. În continuare, subiectele de interes se referă și la conectivitatea cu mijloacele de transport, costurile de întreținere sau prețul locului de parcare. Pe ultimele locuri se situează întrebări referitoare la randamentul proprietății la închiriere sau numărul de apartamente vândute până la momentul achiziției, semn că astfel de detalii nu sunt prioritare pentru cumpărătorul român. “Cercetarea de față ne arată un cumpărător educat, atent la detalii și care vrea să nu mai aibă suspiciuni când face o astfel de investiție. Pentru un astfel de public, oferta trebuie să reprezinte un mix de seriozitate, prețuri competitive și facilități variate. Cumpărarea unui apartament este o decizie majoră, care va influența viața fiecăruia dintre noi, de aceea apartenența la o comunitate dinamică și la un cartier modern devin condiții esențiale”, a declarat Adrian Rus, directorul de marketing și vânzări al AQUA CITY. Datele prezentate fac parte din studiul omnibus săptămânal, reprezentativ pentru mediul urban și realizat de iSense Solutions în luna octombrie pentru înțelegerea comportamentului românilor, având 500 de interviuri online în fiecare săptămână, grad de eroare +/- 4,38%, la un nivel de încredere de 95%. AQUA CITY este un ansamblu rezidențial dezvoltat de Aquacity Development pe o suprafață totală de 75.000 mp de teren și situat în zona de N-V a Bucureștiului, în sectorul 6, lângă Lacul Morii, cu acces direct din Calea Giulești. 
Finanțele României, devastate de criza COVID:  deficit bugetar de 6,36% din PIB - execuția bugetară pe septembrie	
Aici aveți sinteza execuției bugetare din septembrie 2020Iată explicațiile Ministerului pentru starea finanțelor țării. Sume în valoare de 37,12 mld lei (3,51% din PIB) au fost lăsate în mediul economic prin facilitățile fiscale, investiții și cheltuieli excepționale adoptate pentru combaterea efectelor epidemiei de COVID-19, scrie Ministerul Finanțelor în raportul asupra execuției bugetare pe septembrie. Creșterea deficitul bugetar aferent primelor nouă luni ale anului curent, comparativ cu cel înregistrat în perioada similară a anului trecut, este explicată, pe partea venituri, de evoluția nefavorabilă a încasărilor bugetare în perioada martie-septembrie datorită crizei, precum și ca urmare a amânării plății unor obligații fiscale de către agenții economici pe perioada crizei (16,15 mld lei). Și de creșterea cu 3,22 mld lei a restituirilor de TVA, față de nivelul aferent perioadei ianuarie-septembrie 2019, pentru susținerea lichidității în sectorul privat. Precum și de bonificațiile acordate pentru plata la scadență a impozitului pe profit și a celui pe veniturile microîntreprinderilor, în valoare de 0,57 mld lei, spun Finanțele. De asemenea, pe partea de cheltuieli, față de creșterea bugetară prin efectul legilor s-a înregistrat o creștere a cheltuielilor de investiții cu 6,83 mld lei față de aceeași perioadă a anului precedent, precum și plăți cu caracter excepțional generate de epidemia COVID-19 de aproximativ 10,35 mld lei. Veniturile bugetului general, în scădereVeniturile bugetului general consolidat au însumat 227,72 mld lei în primele nouă luni ale anului 2020, în scădere cu 0,4% față de nivelul încasat în perioada corespunzătoare a anului trecut. Exprimate ca pondere în PIB estimat, veniturile bugetare au înregistrat o reducere marginală, de 0,05 puncte procentuale (an/an), cauzată cu precădere de contracția încasărilor nete din TVA. În ce privește evoluția lunară, dinamica veniturilor totale se menține și în septembrie în teritoriul pozitiv (7,6% an/an), fiind determinată în principal de avansul veniturilor din fonduri europene, al celor nefiscale, precum și cel al contribuțiilor de asigurări. Volatilitatea crescută a încasărilor lunare, începând din martie, este explicată de facilitățile fiscale acordate în conjuctura actuală, arată raportul citat. Încasările din impozitul pe salarii și venit au înregistrat 18,08 mld lei în primele nouă luni ale anului curent, consemnând o creștere de 5,1% (an/an). Cel mai mare aport la acest avans l-au avut încasările din impozitul pe veniturile din pensii, cu 41,4% mai mari față de cele înregistrate în perioada similară a anului trecut. Totodată, evoluția veniturilor din această sursă a fost susținută și de sporul încasărilor din impozitul pe veniturile din dividende cele aferente Declarației unice (12,2%, respectiv 19% an/an). În condițiile unei dinamici pozitive a fondului de salarii din economie, de 5,6% în perioada dec19-aug20 (an/an)1, încasările din impozitul pe salarii2au crescut cu 1,1% în primele nouă luni a.c. , evoluție explicată în principal de prorogarea termenului de plată a obligațiilor fiscale3. Cu toate acestea, încasările din luna septembrie prezintă o accelerare (+5,3% an/an), în concordanță cu baza macroeconomică (Fig. 1). Contribuțiile de asigurări au totalizat 82,92 mld lei în primele nouă luni ale anului 2020, în stagnare față de nivelul înregistrat în aceeași perioadă a anului trecut. Totuși, evoluția lunară reflectă o revenire a dinamicii contribuțiilor în septembrie (+2,7% an/an), în condițiile majorării fondului de salarii din economie cu 5,6%4(Fig. 2). Cu 13,8% au scăzut încasările de impozit pe profitul firmelorÎncasările din impozitul pe profit au însumat 10,81 mld lei în primele trei trimestre ale anului curent, în scădere cu -13,8% față de perioada corespunzătoare a anului trecut (luna septembrie consemnând totuși o dinamică pozitivă, de 28,1% an/an). În structură, încasările din impozitul pe profit de la agenții economici s-au diminuat cu 9,3%6, în timp ce încasările din impozitul pe profit de la băncile comerciale s-au contractat cu 51,5%. Evoluția negativă este explicată în principal de contracția activității economice, amânarea achitării obligațiilor fiscale de către contribuabilii plătitori de impozit pe profit7, precum și de bonificațiile de 5% pentru marii contribuabili, respectiv 10% pentru contribuabilii mici și mijlocii, acordate pentru plata la scadență a impozitului pe profit (OUG 33/2020, bonificații acordate în sumă de cca 0,57 mld lei). Încasările din TVA au scăzut cu 14,3%Încasările nete din TVA au înregistrat 40,72 mld lei în primele nouă luni ale anului 2020, în scădere cu 14,3% comparativ cu nivelul înregistrat în perioada similară a anului trecut. Pe fondul revenirii comerțului, dinamica negativă a veniturilor brute din TVA continuă să se amelioreze și în luna septembrie (-1,7%). Evoluția încasărilor din TVA în primele trei trimestre ale anului a fost influențată negativ de: creșterea rambursărilor de TVA cu 23,8%, an/an (+3,22 mld lei) cu scopul de a asigura companiilor un nivel de lichiditate suplimentar pe perioada crizei. Prorogarea termenului de plată a obligațiilor fiscale declarate. Evoluțiile nefavorabile din sectoarele economice începând cu luna martie (cu precădere industrie, servicii pentru populație și comerțul cu autovehicule). Accizele au scăzut cu 3%Veniturile din accize au însumat 22,2 mld lei în primele nouă luni ale anului 2020, prezentând o scădere de 3,0% față de nivelul înregistrat în perioada similară a anului trecut. Declinul este explicat de contracția încasărilor din accizele pentru produse energetice9, de 20,0% (an/an) în perioada mar-sept 2020, în principal ca urmare a reducerii consumului de carburanți în conjuctura actuală (limitarea consumului anumitor servicii – turism și creșterea incidenței muncii la domiliciu). În schimb, veniturile din accizele pentru produsele din tutun au consemnat un avans de 13,0% (an/an), susținută și de majorarea nivelului accizei la țigarete. Vărsăminte de la BNRVeniturile nefiscale au înregistrat 20,65 mld lei în primele trei trimestre ale anului 2020 și prezintă o creștere de 2,2% față de încasările din aceeași perioadă a anului trecut. Dinamica acestora a fost influențată pozitiv de vărsămintele din veniturile nete ale BNR (+0,6 mld lei). Cheltuielile au crescut cu 15,4%Cheltuielile bugetului general consolidat în sumă de 294,99 mld lei au crescut în termeni nominali cu 15,4% față de aceeași perioadă a anului precedent. Exprimate ca procent din Produsul Intern Brut, cheltuielile au înregistrat o creștere cu 3,8 puncte procentuale de la 24,1% din PIB 2019 la 27,9% din PIB în 2020. Majorarea cheltuielilor se datorează și măsurilor care au fost avute în vedere pentru combaterea epidemiei de COVID-19, respectiv a sumelor necesare finanțării în regim de urgență a cheltuielilor de gestionare a situației epidemiologice cauzate de răspândirea coronavirusului SARS-CoV-2, pe de o parte, precum și a măsurilor cu caracter excepțional, în domeniul social și economic, pentru diminuarea efectelor negative asupra economiei cauzate de măsurile adoptate pentru limitarea infectării în rândul populației. Astfel, până la finele lunii septembrie s-au plătit 4,07 mld lei pentru îndemnizații acordate pe perioada suspendării temporare a contractului individual de muncă din inițiativa angajatorului, 842,49 mil lei pentru îndemnizații acordate pentru alți profesioniștii, precum și pentru persoanele care au încheiate convenții individuale de muncă care întrerup activitatea ca urmare a efectelor SARS-CoV-2, 1,66 mld lei reprezentând sume acordate angajatorilor pentru decontarea unei părți a salariului brut al angajaților menținuți în muncă (41,5%), 87,8 mil lei pentru îndemnizații acordate părinților pentru supravegherea copiilor pe perioada închiderii temporare a unităților de învățământ. În luna septembrie, s-a reflectat cel mai mare nivel de plăți aferente unei luni din anul 2020, respectiv 38,9 mld lei față de o medie lunară de 32,0 mld lei. Acesta se explică prin faptul că pe lângă plățile lunare din ultima perioadă, în luna septembrie se reflectă și sumele suplimentare de 1,1 mld lei aferente majorării punctului de pensie cu 177 lei începând cu 1 septembrie 2020 și majorării alocațiilor de stat pentru copii de la 1 august cu aprox. 20% mai mult decât cea din iulie a.c.; 0,84 mld lei sume pentru despăgubirea producătorilor agricoli pentru culturile afectate de seceta; 0,3 mld lei sume din vanzarea certificatelor de emisii de gaze cu efect de sera pentru implementarea de masuri financiare in sectoare cu riscuri semnificative de relocare a emisiilor de dioxid de carbon. De asemnea, s-au înregistrat plăți mai mari decât media lunară de până acum aferente proiectelor de investiții (2,64 mld lei), bunurilor și serviciilor, în special pentru medicamente și produse sanitare (1,0 mld lei), precum și aferente măsurilor active și concediilor medicale (0,9 mld lei). Cheltuielile de personal ale statului au crescut cu 6,5%Cheltuielile de personal au însumat 80,99 mld lei, în creștere cu 6,5% comparativ cu aceeași perioadă a anului precedent, reflectându-se majorările salariale, îndemnizația de hrană, atât cele aplicate începând cu 1 ianuarie 2019, acordate în temeiul Legii cadru nr. 153/2017 privind salarizarea personalului plătit din fonduri publice, cât și majorările salariale aplicate cu 1 ianuarie 2020. Exprimate ca pondere în PIB, cheltuielile de personal reprezintă un nivel de 7,7% din PIB, cu 0,5 puncte procentuale peste nivelul din aceeași perioadă a anului anterior. Din total cheltuielilor de personal, plățile reprezentând stimulentul de risc acordat pentru COVID 19 au fost de 247,5 milioane lei. Cheltuielile cu bunuri și servicii au fost 39,61 mld lei, în creștere cu 12,7% față de anul precedent. În cadrul bugetului general consolidat, majorările față de medie se înregistrează la nivelul administrației locale inclusiv spitalele din subordinea acestora, majorări determinate în special de plăți suplimentare pentru medicamente, materiale sanitare, reactivi și alte produse necesare diagnosticării și tratării pacienților infectați cu coronavirusul SARS-CoV-2. De asemenea, o creștere se reflectă și la bugetul Fondului național unic de asigurări sociale de sănătate de 8,1% față de aceeași perioadă a anului anterior determinată de deconturile mai mari pentru plata medicamentelor care fac obiectul contractelor cost-volum rezultat și pentru decontarea serviciilor medicale în ambulatoriu. Asistența socială, plus 22,9%Cheltuielile cu asistența socială au fost de 104,01 mld lei în creștere cu 22,9% comparativ cu aceeași perioadă a anului precedent. Evoluția cheltuielilor cu asistența socială a fost influențată, în principal, de majorarea punctului de pensie de la 1 septembrie 2019, precum și de majorarea punctului de pensie de la 1 septembrie 2020 cu 177 lei, respectiv de la 1. 265 lei la 1. 442 lei. De asemnea, se reflectă și majorarea de la 1 septembrie a.c. a nivelului îndemnizației sociale pentru pensionari garantată de la 704 lei la 800 lei, precum și majorările privind alocațiile de stat pentru copii începând cu 1 mai 2019, 1 ianuarie 2020 și cea de la 1 august 2020 care reprezintă o creștere a alocației cu aprox. 20% mai mult decât cea plătită în luna iulie 2020. Totodată, începând cu luna aprilie s-au realizat plăți determinate de măsurile care au fost luate cu caracter excepțional, în domeniul social și economic, pentru diminuarea efectelor negative generate de pandemia de COVID 19, cum ar fi plata pentru îndemnizații acordate pe perioada suspendării temporare a contractului individual de muncă din inițiativa angajatorului în valoare de 4,07 mld lei și pentru îndemnizații acordate pentru alți profesioniștii, pentru persoanele care au încheiate convenții individuale de muncă care întrerup activitatea ca urmare a efectelor SARS-CoV-2 în valoare de 842,49 mil lei, precum și sume acordate angajatorilor pentru decontarea unei părți a salariului brut al angajaților menținuți în muncă (41,5%) în valoare de 1,66 mld lei. De asemenea, se continuă decontările îndemnizațiilor de asigurări sociale de sănătate pentru concedii medicale în scopul diminuării stocului de plăți restante aferente acestora, astfel că pâna la sfârșitul lunii septembrie plățile au fost de 3,08 mld lei, de două ori mai mult față de aceeași perioadă a anului precedent. Cheltuielile cu subvențiile au fost de 5,59 mld lei, cea mai mare parte dintre acestea fiind alocate către sectorul agricol și transporturi, respectiv subvenții pentru sprijinirea producătorilor agricoli, subvenții pentru transportul călătorilor și pentru diferențe de preț și tarif. Alte cheltuieli au fost de 5,6 mld lei, reprezentând, în principal, sume aferente titlurilor de plată emise de Autoritatea Națională pentru Restituirea Proprietăților, conform legislației în vigoare, burse pentru elevi și studenți, alte despăgubiri civile, precum și îndemnizații acordate părinților pentru supravegherea copiilor pe perioada închiderii temporare a unităților de învățământ (87,8 milioane lei). De asemenea, în luna septembrie s-au plătit schemele de ajutor de stat acordate producătorilor agricoli care au fost afectați de secetă în valoare de 842,74 milioane lei. Cheltuielile privind proiectele finanțate din fonduri externe nerambursabile (inclusiv subvențiile de la Uniunea Europeană aferente agriculturii) au fost de 16,7 mld lei, cu 29,2% mai mari comparativ cu aceeași perioadă a anului precedent. Cheltuielile pentru investiții, care includ cheltuielile de capital, precum și cele aferente programelor de dezvoltare finanțate din surse interne și externe, au fost în valoare de 29,8 mld lei, cea mai mare sumă investită în economie în ultimii 10 ani aferentă primelor 9 luni ale anului, în creștere cu 29,8% mai mult decât aceeași perioadă a anului precedent, depășind sumele investite pe tot anul în 2016, precum și în anul 2017. În cadrul bugetului general consolidat, majorările apar la bugetul de stat și la bugetele locale atât din fonduri naționale, cât și aferente proiectelor finanțate din fonduri externe nerambursabile. Astfel, administrația locală a investit cu 77,5% mai mult față de aceeași perioadă a anului trecut în proiecte finanțate din fonduri externe nerambursabile aferente cadrului financiar 2014-2021. De asemenea, din bugetul Ministerului Afacerilor Interne s-au plătit 327,5 milioane lei pentru achiziționarea de produse - stocuri de urgență medicală, inclusiv scannere termice pentru combaterea răspândirii infecției cu coronavirusul SARS-COV-2. 
Orban:  Obiectivul nostru - să stăvilim creşterea numărului de cazuri de COVID fără afectarea activităţii economice
	"După cum vedeţi, Europa este confruntată cu o creştere dramatică a numărului de infectări cu coronavirus. Sigur, situaţia comparativă cu cele mai multe ţări din Uniunea Europeană ne-ar putea genera, aşa, o oarecare stare de satisfacţie. Pe de altă parte, vă mărturisesc că trebuie să fim şi mai atenţi şi mai vigilenţi în toată acţiunea noastră în perioada următoare în bătălia contra COVID-19. Este clar că foarte multe ţări se confruntă cu creşteri aproape inexplicabile ale numărului de cazuri şi vedem că multe ţări europene iau măsuri de restricţie, aproape ca în perioada primului val, care ar putea să afecteze economia şi care pot să genereze efecte sociale extrem de negative. Obiectivul nostru trebuie să fie să stăvilim cu orice preţ creşterea numărului de cazuri, evident, păstrând economia într-o stare de funcţionare fără să afectăm activitatea economică, fără să punem în pericol locurile de muncă ale cetăţenilor români, dar în acelaşi timp să implementăm cu fermitate toate deciziile pe care le-am luat", a afirmat Ludovic Orban în cadrul şedinţei de guvern. 
Orban:  La ora actuală, nu intenţionăm să luăm alte măsuri restrictive
	Acesta a fost întrebat despre declaraţiile făcute de vicepremierul Raluca Turcan, luni, la un post tv, ocazie cu care aceasta ar fi vorbit despre noi măsuri restrictive pe care ar urma să le ia Guvernul în privinţa mall-urilor. "Nu cunosc aceste declaraţii, noi luăm decizii, când avem de anunţat decizii le anunţăm public. Poate s-a referit la cinematografele din malluri sau restaurantele din malluri care sunt afectate de restricţiile care sunt impuse când se depăşeşte indicele de 3 la mie, nu cunosc exact conţinutul declaraţiei. La ora actuală, nu intenţionăm să luăm alte măsuri restrictive, ci intenţionăm să aplicăm legislaţia, hotărârea de guvern privind starea de alertă, ordinele comune. Practic, să implementăm măsurile dispuse pentru depăşirea fiecărui prag stabilit", a spus Ludovic Orban, la Paris. Premierul a menţionat ca în finalul vizitei pe care o desfăşoară la Paris are stabilită, marţi seară, şi o întâlnire cu membri ai comunităţii de români din Franţa. 
Aegon vinde activele din România	Acestea estimează că tranzacţia ar putea fi evaluată la aproximativ 650 milioane de euro (767,85 milioane de dolari) şi ar putea fi vândută ca parte a unui proces de licitaţie. Companiile de asigurări NN Group (Olanda) şi KBC (Belgia) studiază depunerea unor oferte pentru aceste active, în timp ce grupul german Allianz şi-a exprimat de asemenea interesul, susţin surseleReprezentanţii Aegon, Allianz, NN Group şi KBC nu au comentat informaţia. Aegon oferă asigurări de viaţă şi generale în Ungaria, unde este prezentă din 1992, când a achiziţionat fosta companie de asigurări de stat Állami Biztosító şi apoi a folosit divizia ca ca o platformă pentru noi achiziţii în Europa Centrală şi de Est. Directorul general al Aegon, Lard Friese, anunţa în august că va urma o revizuire a operaţiunilor companiei pe unele din cele 20 de pieţe unde operează, ca parte a eforturilor de prezervare a capitalului. În 2018, compania olandeză de asigurări a vândut operaţiunile sale din Cehia şi Slovacia către NN Group pentru 155 milioane de euro. 
Jumătate dintre angajaţii care lucrează în clădirile de birouri au continuat să lucreze de acasa după ridicarea stării de urgenţă
	Astfel, dacă în perioada stării de urgență (martie – mai 2020) 83% dintre angajați au lucrat de acasă, numărul acestora a scăzut la 50% în timpul stării de alertă (Iunie – Septembrie 2020), în condițiile în care 22% dintre angajați și-au reluat integral activitatea de la birou, iar 28% au practicat un mix între muncă de la birou și cea de acasă, potrivit unui studiu realizat pe un eșantion de 205 angajați. Cea mai mare parte a angajaților au reușit să se adapteze noilor condiții de lucru, ținând cont că munca de acasă era un concept mai puțin răspândit pe piața locală, iar revenirea la birou s-a făcut în condiții speciale, cu respectarea unor norme de securitate medicală și distanțare fizică. Astfel, 83% dintre angajați au avut o experiență cel puțin bună atât în ceea ce privește munca de acasă, cât și munca de la birou după revenirea din starea de alertă, ceilalți găsind această perioadă nesatisfăcătoare sau chiar demoralizantă din punct de vedere profesional. „Observăm în rândul angajaților locali un grad ridicat de adaptabilitate la actualul context în care volatilitatea situației medicale impune un grad ridicat de flexibilitate pe piața muncii. Analizând pe categorii de vârstă, observăm o predilecție a generațiilor tinere, fără copii, de a prefera într-o proporție mai mare munca de acasă, în timp ce în rândul celor peste 40 de ani există o dorință mai mare de a se întoarce la birou. Majoritatea companiilor încă analizează modul în care își vor desfășura activitatea după depășirea pandemiei, dar devine din ce în ce mai evident că vor fi alese soluții hibride care trebuie adaptate fiecărei organizații în parte și în care spațiul de birouri își va păstra un rol central”, spune Mădălina Cojocaru, Partner Office Agency, Cushman & Wakefield Echinox. Timpul salvat în trafic rămâne principalul avantaj al muncii de acasă, beneficiu apreciat de 83% dintre angajați, următoarele aspecte favorabile fiind legate de o libertate suplimentară în gestionarea orelor de lucru (56%) și realizarea de economii (52%). În contrapondere, 76% dintre angajați resimt lipsa socializării directe cu colegii, aproape jumătate (48%) au dificultăți în delimitarea timpului personal de cel profesional, iar 39% nu au un spațiu potrivit pentru desfășurarea muncii de acasă. Mai mult, 32% dintre angajați consideră că relația cu colegii s-a înrăutățit în perioada muncii de acasă, iar 21% au dificultăți în gestionarea relației cu clienții, colaboratorii și partenerii. În acest context, doar 7% dintre angajați și-ar dori să lucreze exclusiv de acasă după depășirea pandemiei, cel mai dorit program fiind un mix de lucru 3 zile la birou și 2 zile de acasă, opțiune aleasă de 26% dintre respondenți. Pentru ca birourile să îşi crească atractivitatea în rândul angajaților, acestea ar trebui să fie situate mai aproape de casă (59%), să beneficieze de mai multe spații verzi (44%) și să fie mai sigure, având un grad de densitate mai scăzut (39%) și fiind mai bine ventilate (30%). O proximitate mai mare față de mijloacele de transport în comun nu mai reprezintă momentan o prioritate majoră, în condițiile în care acest criteriu este menționat de doar 17% dintre respondenți. 
CEC Bank contractează 50 de milioane de euro de la BEI pentru finanțarea companiilor, la costuri cu 0,25% sub dobânda standard
	"Prin acest nou acord de finanțare, continuăm buna colaborare pe care o avem cu BEI încă din anul 2013 și ne diversificăm resursele disponibile pentru finanțarea economiei, în special pentru IMM-uri și companii cu capitalizare medie. Finanțarea pusă la dispoziție de BEI contribuie la îmbunătățirea accesului companiilor la credite și ne permite să susținem proiecte de investiții care contribuie la modernizarea și diversificarea activității economice și la menținerea și/sau crearea de noi locuri de muncă", a declarat Bogdan Neacșu, Președinte, Director General CEC Bank. Acesta este un nou tip de finanțare dezvoltat de BEI în contextul pandemiei COVID-19, pentru a sprijini revenirea sectorului IMM, iar CEC Bank este prima bancă din România care a accesat finanțările dezvoltate de BEI ca răspuns la COVID-19. Colaborarea dintre CEC Bank și BEI a început în 2013, iar acesta este cel de-al treilea acord de finanțare semnat de cele două parți. Precedentele acorduri au fost semnate în 2013, respectiv 2014 și au avut o valoare cumulată de 145 milioane euro. Prin sursele atrase de la BEI până în prezent, CEC Bank a oferit finanțări în valoare de circa 1 miliard de lei, pentru peste 1. 500 de companii, iar prin noul acord de finanțare CEC Bank poate oferi credite pe termen mediu (până la 5 ani), cu un nivel al dobânzii redus cu minimum 0,25% față de dobânda standard. 
RE/MAX Romania:  cererea de case a crescut cu peste 50% în trimestrul al treilea faţă de aceeaşi perioadă a anului trecut
	"Starea de urgenţă, respectiv izolarea socială, a reprezentat factorul declanşator al acestor schimbări, iar potrivit informaţiilor noastre tendinţa se va menţine. Având în vedere evoluţia pandemiei şi ameninţarea unei noi situaţii de lockdown, dar şi accesul facil la creditare, considerăm că cererea pentru case atât urbane, cât şi limitrofe marilor oraşe, va fi în creştere şi în perioada următoare", a declarat Răzvan Cuc, preşedinte RE/MAX România. Potrivit reprezentanţilor RE/MAX, în trimestrul al treilea al acestui an s-a înregistrat o creştere a cererii cu 54,3% pe acest tip de proprietăţi faţă de aceeaşi perioadă din 2019. Totodată, cererea de case a crescut cu circa 125% în lunile ulterioare stării de urgenţă, respectiv iunie - septembrie 2020 faţă de perioada ianuarie-martie 2020, procente înregistrate cumulat pe segmentele vânzare şi închiriere. "Cele mai multe cereri s-au înregistrat în oraşe mari ale ţării, cu o puternică piaţă imobiliară, în top trei fiind Bucureşti, Cluj şi Braşov. Printre principalele criterii de selecţie solicitate de posibilii cumpărători sau chiriaşi se numără preponderent în această ordine - suprafaţa construită, suprafaţa terenului, locaţia şi preţul", se menţionează în comunicat. Totodată, specialiştii au remarcat şi creşterea interesului pentru apartamentele mai mari, în special pentru cele cu terase generoase sau grădini. La nivel general, cererea pentru apartamente a cunoscut o creştere de 17,5% în trimestrul al treilea al acestui an, faţă de trimestrul al treilea din 2019. În România, RE/MAX este o reţea de birouri imobiliare francizate cu peste 50 de francize şi peste 600 de membri. Planul de extindere la nivel naţional al RE/MAX România vizează, până în 2023, 110 birouri francizate şi peste  1.000de agenţi imobiliari. La nivel mondial, RE/MAX este lider în real-estate, fiind franciza numărul 1 la nivel global pe acest segment. 
Cu exporturile aproape blocate de pandemie şi consumul din HoReCa redus, cramele mici caută soluţia salvatoare în deschiderea de magazine online
	Veniturile cramelor, în special ale celor mici, s-au redus considerabil pentru că o mare parte din piața de desfacere a dispărut. Nu mai pot fi organizate festivaluri, livrările către HoReCa au scăzut considerabil, iar Asia a redus importurile de vin din zona europeană, odată cu declanșarea pandemiei de COVID-19. Practic, cramele mici funcționează la limita supraviețuirii și este greu de crezut că vor rezista în acest fel, pe termen lung. Crama Dealul Dorului din Silagiu, județul Timiș, a înregistrat în perioada februarie 2020 - septembrie 2020 o scădere de aproximativ 50% a vânzărilor. Singurele puncte de vânzare care au rămas în picioare sunt magazinele proprii și supermarketurile, dar și aici s-au înregistrat scăderi. “Perioada verii și începutul de toamnă, de obicei, aduceau o activitate de nedescris în cramă. Eram solicitați la numeroase festivaluri, livram către China, distribuitorii ne cereau stocuri mari de vin pentru a le livra, acum suntem șocați de această liniște. Este dificil să reziști în asemenea condiții, mai ales că activitatea restaurantelor a fost restrânsă și mai mult decât era. Cea mai importantă pierdere este a pieței asiatice, despre care nu știm dacă vor mai fi reluate legăturile comerciale“, susține Doru Husarciuc, proprietarul cramei Dealul Dorului, din Timiș. Pentru a acoperi această pierdere, Crama Dealul Dorului a lansat recent magazinul online www. cramadealuldorului. ro. Aici, consumatorii de vin de calitate pot consulta oferta și pot comanda orice sortiment de vin, care există pe stoc. Tot aici, este disponibilă și gama MAESTOSO, care este destinată pentru consumul din HoReCa. “Să lansăm un magazin online, era cea mai logică mișcare în condițiile actuale. Ne adresăm celor care nu percep cina fără un pahar de vin. Le garantăm produse de cea mai bună calitate. Suntem producători locali și punem mare accent pe calitatea vinului. Limităm producția de struguri, încă din iarnă, de la tăierea viței-de-vie, iar mai târziu prin tăiere în verde, astfel încât să obținem strict cantitatea de care avem nevoie pentru o calitate superioară a vinului! Doar cramele care într-adevăr vor să obțină calitate fac această limitare și ne bucurăm că noi putem oferi un vin pentru cele mai rafinate gusturi”, a adăugat Doru Husarciuc. Livrarea se face în cele mai sigure condiții, fiecare sticlă de vin este împachetată separat, iar comenzile din Timișoara și împrejurimi beneficiază de transport gratuit. Crama Dealul Dorului produce anual aproximativ 100. 000 de sticle de vin. Podgoria este întinsă pe 17 hectare în producție și include următoarele soiuri de viță de vie:  Merlot, Cabernet Sauvignon, Burgund Mare, Riesling Italian și Muscat Ottonel. Pentru a dezvolta un proiect ambițios, în următorii doi ani vor mai intra în producție încă 26 de hectare de viță de vie cu soiurile de mai sus, dar și Fetească Neagră și Sauvignon Blanc. 
62% dintre investitorii imobiliari din România confirmă interesul pentru achiziţii de noi proiecte, atât în Bucureşti cât şi în oraşele regionale
	Investitorii continuă să arate cel mai mare interes pentru proiectele industriale și logistice, optimismul crescând față de aprilie, când Colliers a realizat un sondaj similar. Ponderea respondenților care afirmă că vor să înțeleagă mai bine situația înainte de a face o mișcare a scăzut de la 67% în aprilie la 30% în octombrie. Mai mult, procentul de investitori gata să „cumpere în condiții mai bune” a crescut de la 23% la 62%. Împreună cu creșterea interesului pe care Colliers îl evaluează în discuțiile constante cu clienții, există un argument puternic că activitatea pieței urmează o tendință ascendentă. „Activele industriale și logistice intră în centrul atenției pentru investitori, optimismul crescând din aprilie. Percepția îmbunătățită despre proiectele industriale este și mai vizibilă atunci când se face referire la prețurile de achiziție, 51% dintre respondenți așteptându-se la prețuri de achiziție mai mari pentru aceste active în anul următor, în creștere de la 16% în aprilie. Percepția privind hotelurile și comerțul cu amănuntul în următoarele 12 luni rămâne destul de slabă, in linie cu sondajul anterior. Cu toate acestea, încă vedem unii investitori în căutare de achiziții oportuniste. Continuarea crizei medicale a menținut percepția asupra birourilor într-o zonă de reajustare, ceea ce a încurajat o segmentare mai mare între diferitele tipuri de produse și prețuri”, a spus Mihai Pătrulescu, Senior Associate Investment Services la Colliers International. Ponderea participanților din piață care doresc să-și extindă portofoliile atât în București, cât și în orașele regionale, depășește cu mult cea a investitorilor care caută să vândă, conform unui alt grafic pozitiv din raport. Aproximativ 57% dintre respondenții cu active / focus în București caută oportunități, la fel și 32% dintre respondenții cu active în orașele regionale. În ceea ce privește disponibilitatea finanțării, există unele îmbunătățiri față de sondajul realizat de Colliers în aprilie, deși majoritatea investitorilor (55%) se așteaptă în continuare la o înrăutățire pe termen scurt, comparativ cu 74% în sondajul din aprilie. Se remarcă, de asemenea, unele îmbunătățiri modeste în ponderea răspunsurilor legate de costurile de finanțare. Aversiunea băncilor față de risc rămâne o problemă potențială pe termen scurt, evidențiind o piață încă tensionată. Între timp, volumele de investiții pe piața imobiliară locală au atins aproape 820 milioane de euro în România în primele nouă luni ale anului, în creștere cu 45% față de aceeași perioadă din 2019 și cu 27% mai mult decât în tot anul trecut, reprezentând cele mai bune trei trimestre din ultimul deceniu, din care activele de birouri au reprezentat peste 90%. Deși există o oarecare inerție, este încurajator faptul că cele mai mari oferte ale anului - vânzarea portofoliului de birouri NEPI Rockcastle pentru peste 300 de milioane de euro către AFI Europa și vânzarea Parcului Floreasca către Fosun / Zeus JV pentru peste 100 de milioane de euro - au fost ambele finalizate în august, în ciuda pandemiei. Investitorii încă estimează o recesiune cu o revenire mult mai rapidă decât cea din 2009, segmentul imobiliar fiind rezistent în acest context. Problema principală a investitorilor din piața imobiliară este contextul economic global incert (51% din răspunsuri), urmat de îngrijorări cu privire la fundamentele României, cum ar fi dezechilibrele fiscale (40% din răspunsuri) și incertitudinile cu privire la imobiliare în general (38% din răspunsuri). Acestea sugerează un context destul de dificil pentru derularea tranzacțiilor, dar se pare că preocupările generale cântăresc ceva mai mult decât problemele specifice ale României. „În timp ce în aprilie a existat un consens clar că în ceea ce privește valorile mobiliare, atât reprezentările și garanțiile, cât și condițiile de asigurare ar deveni mai dure, lucrurile par să se mai fi stabilizat acum. De exemplu, în ceea ce privește asigurările, 38% dintre respondenți se așteaptă la înăspriri, față de 66% în aprilie, iar pentru reprezentări și garanții 55% se așteaptă la înăspriri, față de 64% în aprilie. Procesul de due-diligence pare să fi atins și el un nivel mai confortabil și acest lucru este, de asemenea, destul de pozitiv pentru tranzacțiile viitoare, potrivit sondajului. În concluzie, avem o piață aflată în modul de revenire, deși sondajul evidențiază și așa-numita revenire în formă de K, deoarece unele sectoare recuperează mult mai repede decât altele. Activele industriale sunt câștigătoare clare, urmate la distanță de birouri;   retailul și hotelurile încă suferă”, a declarat Anca Merdescu, Associate Director Investment Services la Colliers International. 
COVID-19 a schimbat semnificativ piaţa muncii. 60% dintre angajatori consideră că afacerea se află în "mare dificultate"	"COVID-19 a schimbat în mod semnificativ piaţa muncii, perturbând modul în care organizaţiile îşi gestionează afacerile şi forţând adoptarea peste noapte a unor soluţii ce ţineau, mai degrabă, de tendinţe latente. Pe măsură ce au început să se obişnuiască cu noua realitate, a apărut întrebarea "ce urmează"? Pentru a înţelege cum arată noua normalitate, EY a derulat studiul Physical Return to Work Reimagined (PRWR) pe platforma proprie de crowd-sourcing MillionYou, în perioada iunie - iulie 2020, pe un eşantion de peste 700 de angajatori din SUA, Marea Britanie şi Europa, se arată într-un comunicat al companiei remis miercuri <a href="http: //www. agerpres. ro/" target="_blank" rel="noopener noreferrer">Agerpres</a>Potrivit studiului, 59% dintre salariaţi cred că organizaţiile pentru care muncesc nu sunt încă pregătite să se adapteze la cerinţele şi comportamentele clienţilor post-pandemie. În detaliu, studiul a analizat schimbările din şase zone cheie ale pieţei muncii:  amprenta imobiliară, călătoriile de afaceri şi mobilitatea, învăţare şi dezvoltare, gestionarea forţei de muncă, munca de acasă şi tehnologia, flexibilitatea muncii. Astfel, în ceea ce priveşte amprenta imobiliară, 74% dintre companiile chestionate au declarat că plănuiesc schimbări semnificative referitoare la clădirile de birouri în care se află. De asemenea, tot 74% dintre companii se aşteaptă să îşimodifice substanţial politica şi abordarea călătoriilor de afaceri. Cât priveşte învăţarea şi dezvoltarea, 75% dintre companii îşi propun schimbări importante în dezvoltarea abilităţilor angajaţilor, în principal, prin dezvoltarea de platforme de învăţare la distanţă. Pe de altă parte, 49% dintre companii doresc să modifice modul în care măsoară productivitatea angajaţilor proprii iar 79% dintre sunt în căutare de echipamente care să permită angajaţilor să lucreze mai bine de acasă. Cât priveşte flexibilitatea muncii, 78% dintre companii plănuiesc schimbări semnificative ale politicii privind munca de acasă, arată studiul EY. "Lucrul împreună cu alţii rămâne, însă, un element cheie al experienţei angajaţilor, cărora le lipseşte aspectul social de a fi cu colegii. Astfel, la întrebarea "De ce v-ar plăcea să vă întoarceţi la birou?", pe primul loc în ierarhia răspunsurilor oferite de angajaţi se află "vreau să rămân integrat social". Pe de altă parte, angajaţii îşi exprimă interesul în menţinerea unui anumit nivel de telemuncă, chiar dacă această opţiune nu existase înainte de pandemie:  63% dintre angajaţii care nu au lucrat de la distanţă înainte de COVID-19 îşi doresc să muncească de acasă cel puţin o zi pe săptămână", precizează sursa citată. Dintre industriile analizate, companiile din domeniul tehnologiei şi din cel bancar sunt cele mai hotărâte să facă schimbări radicale pentru a supravieţui crizei COVID-19 în condiţiile în care peste 50% dintre acestea şi-au declarat această intenţie. Studiul arată că 38% dintre angajaţi îşi doresc o creştere a salariului sau o îmbunătăţire a planurilor de bonusare, ca urmare a eforturilor pe care le-au depus de la declanşarea crizei sanitare. Această afirmaţie este corelată cu declaraţia a 47% dintre angajaţi, care spun că le-a crescut productivitatea în această perioadă, subliniază autorii studiului. Cea mai mare creştere a eficienţei este menţionată în răspunsurile reprezentanţilor generaţiilor Y - persoane născute între 1980 şi 1996, şi Z - persoane născute între 1996 şi 2010. Această aşteptare de creştere a nivelului de compensaţii nu îşi găseşte, însă, răspuns, în intenţiile companiilor:  77% dintre organizaţii se aşteaptă la scăderi semnificative ale costului cu forţa de muncă. Întrebaţi despre îngrijorările pe care le-au resimţit în această perioadă, între 50 şi 70% dintre angajaţi au plasat pe primele locuri situaţia financiară personală, locul de muncă, sănătatea lor, situaţia celor dragi, dar şi evoluţia economiei ţării. Potrivit EY, fără să existe variaţii semnificative între ţări în ceea ce priveşte temerile cu care se confruntă angajaţii, studiul EY a constatat, în schimb, diferenţe generaţionale. Astfel, 72% din respondenţii generaţiei baby-boomers (persoane născute după război până în 1965) sunt mai interesaţi de mersul economiei (cifra cu 15-20% mai mare decât a celorlalte generaţii analizate) şi mai puţin de propriul loc de muncă (46% dintre aceşti angajaţi sunt îngrijoraţi de pierderea locului de muncă, cu aproximativ 15% mai puţin decât cei proveniţi din celelalte generaţii). "Viaţa merge înainte aşa cum ne-o creionăm noi înşine. Prin urmare, cred că este momentul să lăsăm viziunea să ne conducă, mai ales că, la acest moment, nu avem fundamente anterior testate pentru a lua decizii. În plus, cultura organizaţională şi climatul de muncă sunt acum în dezechilibru şi ţine de noi să le stabilizăm. În implementarea noii viziuni putem lua în calcul o flexibilizare a locului de muncă - subiectul zilei - dar şi a programului, a tipului de normă de lucru, precum şi, în general, a modului de contractare a muncii şi de trasare a responsabilităţilor individuale sau colective", a conchis Horaţiu Cocheci, director, People Advisory Services, EY România. 
Impactul economic al COVID-19 ar putea duce în România la peste 500.000 de şomeri şi 300. 000 de firme ar intra în insolvenţă	Conform sursei citate, efectele problemelor economice cu care s-ar putea confrunta atât angajatorii, cât şi angajaţii s-ar putea resimţi abia începând de anul viitor. Potrivit REI Finance Advisors, o companie de consultanţă specializată în atragerea de fonduri europene şi ajutoare de stat pentru companii cu activitate pe piaţa din România, o soluţie pentru depăşirea acestui impas economic ar putea fi accesarea de fonduri nerambursabile, cu sprijin european sau de la Guvernul României. În acest sens, granturile pentru capital de lucru, prin OUG 130/2020, cunoscută şi sub denumirea generică de Măsura 2, reprezintă "o adevărată gură de oxigen pentru foarte multe companii". "Hotelurile, restaurantele (industria HoReCa), companiile de transport sau editurile, domenii puternic afectate de criza COVID, trebuie să depună proiectele pe 22 octombrie, începând cu orele 10: 00, în primele 10 - 20 minute de la deschidere, întrucât există riscul să se epuizeze fondurile foarte repede, având în vedere alocarea de doar 350 milioane euro", susţine Roxana Mircea, partener REI Finance Advisors. De asemenea, granturile pentru investiţii, cunoscute şi sub denumirea de Măsura 3, beneficiază de o alocare de 550 de milioane de euro şi are o grilă de punctaj aprobată, astfel că o companie poate şti dacă întruneşte punctajul maxim şi poate, astfel, pregăti proiectul pentru a-l depune în noiembrie. În acest caz, grantul minim este de 50. 000 de euro, iar cel maxim de 200. 000 de euro. "Pentru ca o companie să acceseze grantul maxim şi să obţină 100 puncte ar trebui să fi avut profit din exploatare de 67.000 euro/2019, să cofinanţeze cu 35,1% pe ţară şi 45,1% pe Bucureşti-Ilfov, RIRO altă variantă de finanţare este axa destinată digitalizării companiilor, proces indispensabil în contextul actual, cu o alocare de 150 de milioane de euro. Pentru această modalitate de finanţare a fost publicat ghidul consultativ, cu şanse foarte mari ca în decembrie 2020 - ianuarie 2021 să se deschidă sesiunea. Potrivit consultanţilor, pentru companiile care au înregistrat pierderi în anul 2019 sau estimează o scădere a veniturilor în acest an sau plănuiesc proiecte de investiţii de minimum un milion de euro în următorii opt ani, Axa de finanţare prin HG 807/2014 oferă acces la fonduri nerambursabile de minimum 500. 000 de euro, maximum 37,5 milioane de euro, cu o alocare de 10% în Bucureşti, 35% în Ilfov şi de 50% în restul ţării. Datele oficiale arată că România a atras, până la 28 august 2020, un total de 12,8 miliarde de euro, reprezentând 42,3% din totalul alocării pentru ţara noastră, în programul de finanţare europeană 2014 - 2020, cu un buget total de peste 460 miliarde de euro, mult sub nivelul celorlalte state membre ale Uniunii Europene (UE). Din cifrele Comisiei Europene (CE), citate de REI Finance Advisors, reiese faptul că România ar fi putut beneficia, în perioada 2014 - 2020, de un buget de peste 36,7 miliarde de euro fonduri nerambursabile, fiind a şasea ţară din UE cu cel mai generos buget destinat investiţiilor europene. Polonia a fost ţara cu cea mai mare alocare europeană, de peste 86 de miliarde de euro. REI Finance Advisors şi REI International Consulting, parte a REI Grup, sunt companii specializate în elaborarea, implementarea şi monitorizarea proiectelor de investiţii atât prin fonduri europene nerambursabile (Programul Operaţional Regional, Programul Operaţional Infrastructură Mare), cât şi pe scheme de ajutor de stat (HG 495/2014, HG 807/2014, HG 332/2014, OUG 81/2019). Grupul REI a reuşit atragerea finanţării pentru mai mult de 250 de proiecte la nivel naţional, cu peste 100 de proiecte implementate şi o rată de succes de 99%. În 2019, REI Grup a înregistrat proiecte aprobate în cuantum de 80 milioane de euro, iar în acest an valoarea proiectelor aprobate va depăşi pragul de 200 de milioane de euro. 
Sindicatele din administraţia publică cer stimulent lunar pentru salariaţii cu risc de infectare cu noul coronavirus	Potrivit unui comunicat al organizaţiei sindicale, remis marţi AGERPRES, FNSA a transmis Guvernului României o listă de revendicări a căror soluţionare "este imperativă pentru buna desfăşurare a activităţii salariaţilor" în sectorul de activitate respectiv. De asemenea, FNSA mai solicită promovarea şi adoptarea unui proiect de lege pentru interzicerea explicită a angajărilor la stat în domeniul administraţiei publice a persoanelor care beneficiază de pensie de la bugetul de stat şi interzicerea, în acest sector de activitate, a cumulului pensiei cu salariul;   acordarea voucherelor de vacanţă la nivelul salariului de bază minim brut pe ţară garantat în plată în vigoare şi a normei de hrană pentru salariaţii din administraţia locală ca şi excepţie de la aplicarea art. 11 alin. (4) din Legea nr. 153/2011;   modificarea Legii nr. 153/2017, în conformitate cu propunerile organizaţiei noastre - articole care vizează salarizarea personalului care îşi desfăşoară activitatea în administraţia publică locală, Institutul Naţional de Statistică, Ministerul Lucrărilor Publice, Dezvoltării şi Administraţiei şi a auditorilor publici externi din cadrul Curţii de Conturi a României. În plus, sindicaliştii cer modificarea legislaţiei cu incidenţă asupra activităţii organizaţiilor sindicale - Legea dialogului social şi Codul Administrativ al României;   promovarea unui act normativ pentru coroborarea vârstei de pensionare pentru limită de vârstă a tuturor categoriilor de bugetari care îşi desfăşoară activitatea sub legi speciale şi/sau în regim de incompatibilităţi;   modificarea şi reactualizarea legislaţiei privind înfiinţarea, funcţionarea şi salarizarea în cadrul societăţilor comerciale înfiinţate în cadrul unităţilor administrativ-teritoriale;   legiferarea posibilităţii instituţiilor din sectorul administraţie de a achiziţiona teste pentru salariaţi în vederea determinării infecţiei cu virusul SARS-CoV-2. FNSA mai solicită Guvernului o întâlnire, pentru discutarea acestor revendicări, în contextul apropierii alegerilor parlamentare. "FNSA va transmite această listă de revendicări tuturor organizaţiilor politice şi va solicita sprijin pentru soluţionarea lor, aducând la cunoştinţa membrilor de sindicat modul în care fiecare organizaţiei politică va întreprinde demersuri pentru soluţionarea solicitărilor noastre", se arată în comunicat. 
COVID 19 lasă răni adânci pe termen lung. Tarom pierde peste un milion de clienți și jumătate din curse. Șanse de revenire, din 2024 (DOCUMENT)	Mai clar, în perioada 1 decembrie 2020-30 noiembrie 2021, Tarom estimează că va transporta 2. 093. 000 de pasageri, cu peste 1 milion mai puțin decât în 2019, înainte de începerea Pandemiei. Practic, pentru anul ce urmează, Tarom vede un volum de călători cu mai mult de o treime sub ultimul an din " Epoca preCOVID". Mai mult decât atât, estimările companiei vizează 2,9 milioane de clienți penru 2021-2022 și puțin peste 3 milioane de clienți pentru 2022-2023. Aceasta înseamnă că, dacă lucrurile merg conform planului, abia din 2024 compania s-ar putea apropia de numărul de clienți din 2019. Operatorul aerian controlat de statul român vede scăderi și în ceea ce privește numărul de decolări pe care le vor efectua avioanele din dotare. Pentru 1 decembrie 2020- 30 noiembrie 2021 estimează un număr total de 26. 060 de decolări, cu peste 40% mai puțin decât în 2019, când a avut aproape 40. 000 de decolări. Datele pe 2020 nu sunt încă disponbile, dar nici nu ar avea foarte mare relevanțăîn comparația noastră, deoarece este un an marcat din plin de criza COVID și, mai ales, de cele câteva luni de izolare în care avioanele practic nu au mai zburat. Din 2022, compania vede o revenire a numărului de decolări, care ar trebui să ajngă la circa 36. 000, iar în 2023 numărul total va depăși 37. 000, în continuare sub nivelul din 2019. Aceasta înseamnă că și din acest punct de vedere anul 2024 este cel mai apropiat moment în care Tarom are șanse să revină la situația de dinainte de Pandemie. Tarom a marcat, în 2019, al doisprezecelea an cu pierderi, minusul companiei ajungând la peste 171 de milioane de lei. Totuși, 2019, ultimul de dinainte de criza COVID venise cu o creștere a volumelor pentru Tarom. Prima parte a lui 2020 a spulberat, însă și aceste evoluții pozitive. Statul este obigat să injecteze bani în compania sa, dacă o mai vrea în viațăÎn prezent, vitorul companiei depinde de deciziile acționarului său, statul român, care trebuie să aducă bani. Până acum, a fost aprobat de către Comisia Europeană o garanție pentru împrumuturi, în valoare de 19,3 milioane de euro, menită să acopere pierderile directe ale Tarom din perioada de izolare. În total, sumele aprobate de Ministrul Finanțelor drept garanții pentru credite destinate Tarom depăesc 312 milioane de lei. Compania are 1.800 de angajați. 
Eşalonarea la plată a datoriilor acumulate în pandemie, o măsură benefică, dar perfectibilă - consulanţi Deloitte
	"Totodată, prin acest proiect, autorităţile propun o alternativă la măsurile fiscale adoptate după intrarea în starea de urgenţă, pentru care perioada de aplicare încetează la data de 25 octombrie 2020. Potrivit proiectului de ordonanţă, Guvernul introduce o nouă facilitate care constă în înlesnirea la plată pentru contribuabilii care au acumulat obligaţii fiscale ulterior declarării stării de urgenţă, respectiv după data de 16 martie 2020. Aceştia vor avea posibilitatea să solicite eşalonarea la plată a acestor sume, pe o perioadă de până la 12 luni, fără a fi obligaţi să constituie garanţii în acest scop", potrivit unui material de opinie semnat de Vlad Vatavu, Manager Taxe Directe, Deloitte România, şi Mircea Farcău, Senior Associate, Reff & Asociaţii Deloitte Legal. În documentul transmis luni, se menţionează că un alt avantaj constă în faptul că solicitantul îşi va stabili singur calendarul de rambursare pe perioada eşalonării. Conform sursei citate, deşi în prezent Codul de procedură fiscală reglementează amplu eşalonarea la plată, prevederile noului proiect sunt semnificativ diferite faţă de cele anterioare, întrucât această facilitate se doreşte a fi mai uşor de accesat, pentru a limita efectele negative generate de pandemia de COVID-19 şi pentru a oferi un sprijin real contribuabililor grav afectaţi. Aşadar, noua procedură a eşalonării, derogatorie şi mult simplificată faţă de cea existentă, aduce o serie de beneficii contribuabililor care au acumulat obligaţii fiscale începând cu data de 16 martie 2020, însă cu anumite condiţii:  să nu înregistreze obligaţii fiscale restante la data declarării stării de urgenţă şi nestinse la data eliberării certificatului de atestare fiscală;   să nu se regăsească în procedură de insolvenţă sau dizolvare;   să aibă depuse toate declaraţiile fiscale la data eliberării certificatului de atestare fiscală. Conform proiectului, facilitatea se acordă pe o perioadă de 12 luni, cu rate egale sau inegale, în funcţie de modalitatea propusă de contribuabil în graficul de eşalonare. "Din punct de vedere procedural, este important de reţinut faptul că cererea contribuabililor poate fi depusă până la data de 15 decembrie 2020 şi vizează toate obligaţiile bugetare acumulate începând cu 16 martie până la data depunerii solicitării. Fac excepţie de la această regulă companiile care sunt supuse unei inspecţii fiscale în derulare la data intrării în vigoare a ordonanţei. Acestea din urmă vor putea beneficia de eşalonarea la plată a sumelor stabilite în cadrul inspecţiei fiscale dacă îndeplinesc condiţiile menţionate mai sus şi depun cererea de eşalonare la plată în termen de 30 de zile de la data comunicării deciziei de impunere", se menţionează în articol. Potrivit consultanţilor Deloitte, poate cel mai important aspect la această nouă procedură este faptul că înlesnirea la plată se acordă fără a fi necesară constituirea de garanţii. Această cerinţă, valabilă în procedura actuală, reprezintă principala barieră în accesarea facilităţii de eşalonare. Totuşi, trebuie menţionat că, pe perioada pentru care se acordă înlesnirea, contribuabilul va datora dobânzi pentru obligaţiile fiscale eşalonate, de 0,02% pe zi. Dobânzile se calculează pentru fiecare rată din graficul de plată, începând cu data emiterii deciziei de eşalonare şi până la termenul de plată sau data achitării ratei. "Măsura este, cu siguranţă, benefică pentru limitarea efectelor pandemiei COVID-19 asupra societăţilor comerciale, dar rămâne de văzut în ce măsură va contribui la revigorarea economiei româneşti. În plus, mai sunt necesare lămuriri pe anumite aspecte, printre care este şi cel legat de compatibilitatea dintre înlesnirea la plată, prevăzută de noul proiect, şi OUG 69/2020, ţinând cont de faptul că, cel puţin în teorie, de facilitatea fiscală reprezentată de anularea obligaţiilor fiscale accesorii prevăzută de OUG 69/2020 pot beneficia şi contribuabilii care au obţinut o eşalonare la plată în temeiul Codului de procedură fiscală. Clarificarea aspectelor menţionate, fie prin practica autorităţii fiscale, fie prin modificarea proiectului de Ordonanţă, ar creşte eficienţa măsurilor anunţate", se menţionează în articol. 
Pandemia de coronavirus accelerează sinergia dintre retail şi industrial - CBRE	„Trăim într-o lume omnichannel atât la nivel individual, cât și la nivel de business, astfel că serviciile noastre devin și ele omnichannel. Scopul lansării de astăzi este acela de a deservi consumatorul final și de a răspunde nevoilor acestuia, oriunde se află, offline sau online. Indiferent de mediul de interacțiune cu produsele clienților noștri, soluția de real estate rămâne esențială pentru a ajunge aproape de consumator”, a declarat Răzvan Iorgu, managing director, CBRE România. Noua gamă de servicii lansată de CBRE România prin echipele multidisciplinare de retail și industrial integrează soluțiile deja oferite retailerilor în cei peste 17 ani de experiență a echipei locale. Astfel, pe lângă achizițiile de terenuri, leasing, optimizare de portofoliu, fuziuni și achiziții și property management, serviciile omnichannel facilitează accesul chiriașilor la soluții tipice pentru sectorul industrial. Decizia strategică a CBRE vine într-un moment cheie, trimestrul al patrulea având o importanță majoră în cuantumul vânzărilor anuale de retail online. Perioada octombrie – decembrie generează peste 35% din vânzările totale de retail online, datorită campaniilor de Black Friday și de Crăciun, situație care se reflectă inclusiv într-o nevoie temporară mai mare pentru spații industriale. „Consumatorul petrece tot mai mult timp în online. Sectorul de ecommerce crește rapid iar datele noastre indică o dublare a ratei de vânzări online de la 7 la 15% în maximum cinci ani. La rândul său, dinamica prezenței consumatorului în magazinele fizice aduce cu sine o nevoie de eficientizare și optimizare stocuri, în timp real. Nevoia de spații de depozitare devine un factor cheie pentru a deservi consumatorul:  timpii de livrare la comanda online și experiența de cumpărare în spațiul fizic depind de calitatea procesului logistic. Pentru a vă face o idee asupra cererii, vă pot spune că 5 din 10 retaileri cu care discutăm ne solicită detalii atât pentru spații de retail, cât și pentru industrial”, a adăugat Răzvan Iorgu. Echipa de retail a CBRE România, condusă de Carmen Ravon, a consiliat tranzacții cu branduri internaționale din diferite domenii de activitate, de la fashion (Peek & Cloppenburg, grupul Inditex, Victoria’s Secret, C&A, LC Waikiki), accesorii și echipamente sportive (Decathlon, Sportisimo), la FMCG (Nespresso, Burger King, Starbucks, McDonald’s), fiind totodată implicată în tranzacții de fuziuni și achiziții, cum ar fi preluarea rețelei de supermarketuri Maya de către lanțul Profi. Pe piața de industrial, prin echipa coordonată de Andrei Jerca, CBRE a consiliat tranzacții de închiriere cu spații de depozitare pentru numeroși retaileri offline și online, pentru companii de distribuție, transport și logistică, precum și tranzacții cu spații industriale pentru companii din producție. Printre clienții recenți ai departamentului de industrial se numără Carrefour, PepsiCo, Sameday, NDB Logistics, DS Smith și E Van Wijk. Piața spațiilor industriale moderne din România urmează să depășească nivelul de 5 milioane mp până la finalul anului, arată datele CBRE. Raportat la populația României, acest volum reprezintă un stoc industrial de 260 mp per mia de locuitori, sub nivelul din regiune (347 mp/ 1.000de locuitori în Ungaria sau 510 mp/ 1.000de locuitori în Polonia), cu potențial de creștere în continuare. În ceea ce privește spațiile de retail, potrivit CBRE, stocul de retail modern era estimat la finalul trimestrului al treilea la 3,84 milioane mp de centre comerciale și parcuri de retail. 
Ministerul Finanţelor propune neimpozitarea cheltuielilor pentru testarea COVID-19 a angajaţilor
	Potrivit MFP, statul român asigură testarea gratuită a populaţiei care prezintă simptome ale noului coronavirus, precum şi pentru persoanele identificate drept contacţi direcţi ai celor îmbolnăviţi şi care prezintă cel puţin unul dintre simptomele virusului. Prevederea are în vedere cheltuielile pe care le înregistrează angajatorul sau plătitorul pentru testarea voluntară a angajaţilor, întrucât Codul Fiscal nu reglementa o astfel de situaţie, iar pentru sumele respective firmele ar fi fost obligate să plătească contribuţii de asigurări, ceea ce creştea semnificativ costurile aferente investigaţiei. Posibilitatea încadrării acestor cheltuieli în categoria cheltuielilor deductibile se acordă contribuabililor care desfăşoară activitatea individual sau într-o formă de asociere, pentru perioada în care este instituită starea de urgenţă sau de alertă. Proiectul de act normativ propune completarea prevederilor Codului fiscal în sensul introducerii în categoria veniturilor din salarii şi asimilate salariilor neimpozabile şi care nu sunt cuprinse în baza lunară de calcul al contribuţiilor sociale a avantajelor reprezentând contravaloarea cheltuielilor suportate de angajator/plătitor cu efectuarea testelor medicale de diagnosticare a infecţiei COVID-19, la iniţiativa angajatorului/plătitorului, pentru persoanele fizice care realizează venituri din salarii şi asimilate salariilor. Pentru plătitorii de impozit pe veniturile microîntreprinderilor, în cadrul sistemului de impozitare actual nu se aplică un regim de deducere a cheltuielilor de natură salarială, prin urmare în cazul acestora, contravaloarea cheltuielilor suportate de angajator pentru efectuarea testelor medicale de diagnosticare a infecţiei COVID-19 nu se poate scade din baza impozabilă. Regimul fiscal aplicabil plătitorilor de impozit pe veniturile microîntreprinderilor este similar şi în cazul contribuabililor plătitori de impozit pe venit potrivit prevederilor Titlului IV - Impozitul pe venit din Codul fiscal, care desfăşoară activităţi pentru care venitul net anual se determină pe baza normelor de venit. 
Arafat: Valul doi nu va fi unul uşor şi nu va fi unul care va trece rapid	"Întotdeauna, în momentele grele, prietenii sunt împreună, iar astăzi vedem o acţiune care arată cât de importantă este solidaritatea şi relaţia între noi şi alte ţări care vin în sprijinul nostru, şi aici vorbesc de Qatar în această situaţie. Acum aproximativ doi ani noi am semnat un protocol de colaborare şi de sprijin reciproc, între noi şi protecţia civilă qatareză, în mod deosebit pe partea de căutare-salvare. Astăzi (vineri - n.r.), este un gest de prietenie, un gest de sprijin într-o situaţie în care toată lumea se confruntă cu o provocare fără precedent, o provocare în care virusul SARS-CoV-2 a pus lumea întreagă la încercare. Sunt victime, sunt ţări care se confruntă cu situaţii dramatice sau care s-au confruntat cu situaţii dramatice", a declarat Raed Arafat, la Centrul Naţional de Coordonare şi Conducere a Intervenţiei (CNCCI). Arafat:  Noi nu putem opri virusul, măsurile de prevenire sunt soluţia - Ce spune despre alegeriŞeful Departamentului pentru Situaţii de Urgenţă, Raed Arafat, a declarat, vineri, că virusul COVID-19 nu poate fi oprit, iar singura soluţie pentru controlarea acestuia o reprezintă măsurile de prevenţie, scrie Agerpres. "Trebuie să explicăm, din ce în ce mai mult, populaţiei, că este unica soluţie - măsurile de prevenire sunt soluţia. Noi nu putem opri virusul, virusul nu ştie legi, nu ştie nimic. Virusul e prezent - ne protejăm, e bine, nu ne protejăm, îşi face treaba mai departe şi îi infectează pe cei care nu respectă lucrurile astea. Chiar şi cei care le respectă se infectează, nu există o prevenire 100%", a spus Arafat, la Ciolpani, unde a avut loc recepţia unor materiale sanitare. El a precizat că situaţia va fi mai grea, cu cât va creşte numărul cazurilor de terapie intensivă. "Se poate ajunge să luăm inclusiv nişte măsuri de limitare a activităţii elective, pe care şi alte ţări le-au luat", a menţionat Arafat. Cu privire la materialele sanitare donate, Arafat a spus că sunt echipamente necesare pentru secţiile de terapie intensivă. "Vorbim în mod deosebit de monitoare de funcţii vitale pentru secţiile de terapie intensivă şi de injectomate care ne permit să administrăm medicamentele într-un mod foarte controlat pe o durată continuă la pacienţii care se află în stare critică, plus o cantitate de dezinfectanţi.  Valoarea donaţiei este de aproximativ un sfert de milion de euro", a precizat şeful DSU. Potrivit lui Raed Arafat, echipamentele vor fi trimise către Centrul de stocare strategică, de unde pleacă spre spitalele care solicită echipamente pentru terapie intensivă. Statul Qatar a donat României materiale sanitare ce constau în 25 de monitoare şi 75 de injectomate, indispensabile în vederea îngrijirii şi monitorizării pacienţilor aflaţi în stare gravă, ca urmare a infectării cu noul coronavirus. 
Cât a cheltuit Kaufland pentru măsurile de prevenție împotriva răspândirii Covid-19	De la declanșarea pandemiei și până în prezent, filiala locală a retailerului german Kaufland a investit peste 20 de milioane de lei în implementarea măsurilor de protecție și prevenție în magazinele, depozitele și sediile sale, precum montarea porților de termometrizare la intrare, cu sistem de detectare automată a temperaturii, fără contact direct;   dotarea spațiilor cu dispensere automate fără atingere, cu gel și șervețele dezinfectante pentru clienți și angajați;  instalarea geamurilor de plexiglas la case;   asigurarea echipamentelor suplimentare de protecție de unică folosință pentru angajați;   sporirea frecvenței igienizărilor etc. De asemenea, în cursul lunii octombrie, întreaga rețea de 135 de magazine și două depozite Kaufland România primește certificarea DEKRA ce confirmă că toate măsurile de siguranță împotriva răspândirii Covid-19 sunt implementate corect, complet și sunt conforme cu standardele sanitare internaționale ale Organizației Mondiale a Sănătății și ale instituțiilor locale, la ora actuală, potrivit unui comunicat al companiei. O certificare similară, dar specifică spațiilor tip mall, a fost obținută și de Mega Mall București. Centrul comercial a fost certificat de Safe Shopping Centers (SSC), o companie suedeză independentă care acreditează siguranța centrelor comerciale din toată lumea. DEKRA este un standard internațional de siguranță pentru măsuri de prevenire a răspândirii Covid-19 și este acordat în urma unui proces de audit și control, realizat pe parcursul a 45 de zile, la nivel național, de un organism de certificare independent. Auditul spațiilor este realizat fizic, în urma deplasării pe teren a unei echipe de auditori pentru controlul fiecărui magazin și depozit. O serie de 134 de criterii au fost verificate de inspectori pentru acordarea standardului. ,,Standardul de siguranță DEKRA dezvoltat în Germania are un număr mare de criterii de evaluare a siguranței spațiilor și se acordă numai în urma controalelor în teren, nu online, ceea ce face ca întregul proces să fie complet, riguros, de încredere și corect. Auditurile noastre sunt efectuate prin liste de verificare bazate pe principalele recomandări și protocoale internaționale, ale Organizației Mondiale a Sănătății și locale ale agențiilor și autorităților guvernamentale", declară Ionuț Muntean, Director Executiv DEKRA România. Standardul DEKRA confirmă implementarea tuturor măsurilor de prevenire a răspândirii COVID-19 pe întregul spațiu de desfășurare al activității Kaufland România, inclusiv în etapele de recepție a mărfii, controlul furnizorilor și la intrarea în unitate, precum și în serviciile de igienă, sanitație și întreținere, precum și de instruire a personalului și de informare a clienților. Kaufland se numără printre cele mai mari companii de retail din Europa, cu 1. 300 de magazine în 8 țări, 132. 000 de angajați și o rețea de 135 de magazine în România. Dekra este un business de peste 3,4 miliarde de Euro, compania având aproximativ 44. 000 de angajați, în peste 60 de țări. Compania furnizează servicii multiple, de la testarea și certificarea produselor și sistemelor de management, audituri și evaluări obligatorii și voluntare, inspecția vehiculelor, la inspecții industriale și a construcțiilor, consultanță în materie de siguranță, precum și cursuri de formare, și muncă temporară. 
Trei sferturi dintre proprietarii şi chiriaşii din piaţa birourilor se aşteaptă la o revenire a afacerilor la jumătatea lui 2021 sau în 2022	
Aproximativ 42% dintre chiriași se confruntă cu un impact negativ sau oarecum negativ asupra afacerii lor din cauza Covid-19, potrivit sondajului Colliers International efectuat în rândul chiriașilor. În acest context, jumătate dintre respondenți aveau mai puțin de 10% din angajați la birou în septembrie, o altă treime având între 10% și 50% din echipă la birou. Ponderea marilor companii (cu peste 500 de angajați) cu mai puțin de 10% din forța de muncă în birou este mai mare decât ponderea companiilor mai mici cu aceleași niveluri de prezență la locul de muncă - 63% față de aproape 43%, ceea ce influențează impactul asupra ocupării și impresia că oamenii nu s-au întors la birou. O mare parte a respondenților continuă angajările și doar o mică parte din companii disponibilizează în prezent oameni sau intenționează să facă acest lucru. În plus, destul de multe și-au amânat planurile de creștere cu până la un an și își vor păstra decizia dacă activitatea nu se îmbunătățește din cauza impactului economic al COVID-19. „În viitor, majoritatea companiilor fie își păstrează neschimbată suprafața de birouri ocupată, fie caută o scădere moderată, între 10 și 30%, ambele variante având ponderi destul de egale. Totuși, observăm că angajatorii mari sunt mai predispuși să-și reducă spațiul de birouri ocupat în viitor față de companiile mai mici, ceea ce înseamnă mai multe spații disponibile pentru subînchiriere. Există încă multe incertitudini, așa că viitorul mod de lucru rămâne încă să fie stabilit, majoritatea companiilor planificând probabil să adopte un sistem hibrid care să acopere atât munca la distanță, cât și munca la birou”, spune Sebastian Dragomir, Partner and Head of Office Advisory at Colliers International. În ceea ce privește nivelul chiriilor, 3 din 4 chiriași se așteaptă la o scădere a chiriilor până la sfârșitul anului viitor, ceea ce nu e improbabil, având în vedere presiunea pe business pe care o au companiile, în general, precum și poziția de forță în relațiile cu proprietarii. Totuși, nivelul chiriilor din România este mic în raport cu standardele regionale, astfel încât consultanții Colliers International nu se așteaptă la schimbări semnificative, ci se așteaptă mai degrabă la condiții de leasing îmbunătățite în ceea ce privește termenii contractuali sau stimulentele. Majoritatea proprietarilor de spații de birouri (67%) mizează pe o piață stabilă, cu chirii în stagnare, și doar 24% se așteaptă la o corecție la nivelului chiriei, conform sondajului Colliers International desfășurat în rândul proprietarilor de birouri care au portofolii de spații atât în București, cât și în orașele regionale. În ceea ce privește rata de neocupare în următoarele 12 luni, 64% dintre respondenți se așteaptă să crească într-o oarecare măsură, alături de dorința de a oferi stimulente sporite (79% dintre respondenți) ceea ce evidențiază o schimbare către o piață a chiriașilor. În ceea ce privește reînnoirea contractelor de închiriere, ponderea semnificativă a respondenților nu confirmă nicio modificare față de anii precedenți. Cu toate acestea, 30% dintre proprietari au observat o scădere a suprafețelor închiriate, în timp ce 24% dintre respondenți au pierdut teren din cauza chiriei și a duratei reducerilor contractelor de închiriere. Pandemia de coronavirus nu a schimbat semnificativ planurile de dezvoltare ale proprietarilor de clădiri de birouri și lucrurile par să rămână oarecum sub control, de vreme ce majoritatea respondenților declară că proiectele lor progresează normal, și doar o mică parte (9%) a trebuit să-și întârzie involuntar planurile cu până la un an. „Comparativ cu perioada 2018-2019, cererea este semnificativ mai mică pentru majoritatea proprietarilor care au participat la acest sondaj, ceea ce oferă argumente pentru ca termenii de leasing să devină mai favorabili pentru chiriași. De asemenea, proprietarii de birouri iau măsuri menite să atenueze un eventual impact negativ și vor încerca să rămână în legătură cu chiriașii lor și să țină cont de nevoile acestora. Mai mult, în timp ce rata de neocupare va crește probabil, pe fondul epidemiei de coronavirus, suntem încrezători că spațiile rămase libere pot fi absorbite în timp, deoarece stocul total de birouri din București și, în general, din România, este mic pentru o economie în creștere bazată pe servicii. Totuși, balanța va înclina cu siguranță către chiriași în următorii ani”, încheie Sebastian Dragomir, Partner and Head of Office Advisory at Colliers International. 
Cum sa accesezi fonduri nerambursabile dacă eşti IMM şi pandemia Covid 19 ţi-a frânat afacerea
	Etapa de înscriere pentru Masura 1 de Microgranturi incepe de luni, 12 octombrie, ora 10: 00, şi se încheie vineri, 16 octombrie, ora 20: 00, cu posibilitatea prelungirii termenului de înscriere până la epuizarea bugetului (respectiv până la atingerea unui numar maxim de 50. 000 de beneficiari, pe principiul “primul venit, primul servit”). Înscrierea se face online, pe platforma granturi. imm. gov. ro. BCR a anunţat azi că susține antreprenorii:  este banca parteneră pentru programul de fonduri nerambursabile de 1 miliard de euro pentru finanțarea IMM-urilor și a lansat un ghid practic pentru cei care vor să aplice. Astfel, conform comunicatului băncii, antreprenorii pot selecta Banca Comercială Română începând de astăzi în momentul înscrierii pentru Schema 1 - Microgranturi acordate din fonduri externe nerambursabile. Pentru că pune accent pe educație antreprenorială, echipa BCR a pregătit un ghid pentru cei care doresc să acceseze granturi nerambursabile - Ghidul poate fi consultat aici. Banca va sprijini clienții și în etapa de prefinanțare pentru schemele 2 si 3 și va co-finanța partea de aport propriu în cazul în care antreprenorii nu îl au disponibil și îndeplinesc criteriile de eligibilitate ale băncii. Echipa de vânzări BCR are o expertiza vastă în implementarea proiectelor cu fonduri și va asigura clienților și consultanților sprijinul pentru o implementare bancară corectă. „Încă de la declanșarea pandemiei, ne-am asumat rolul de a ajuta antreprenorii să treacă peste această perioadă și să salveze cât mai multe locuri de muncă. Credem că aceste programe de susținere a IMM-urilor trebuie să fie derulate în paralel cu dezvoltarea de programe de educație antreprenorială. Antreprenorii au mare nevoie de informații relevante, care să-i ajute să își optimizeze businessul, să acționeze eficient, să inoveze și să se reinventeze în această perioadă dificilă. De aceea, noi ne-am propus să îi consiliem pe cei care apelează la noi și să-i ajutăm cu cât mai multe informații înainte de a lua o decizie”, a declarat Sergiu Manea, CEO Banca Comercială Română. Astăzi, 12 octombrie, ora 10. 00, a început etapa de înscriere în cadrul măsurii „Microgranturi acordate din fonduri externe nerambursabile”. Formularul de înscriere, disponibil la adresa granturi. imm. gov. ro, va rămâne activ până vineri, 16 octombrie, ora 20. 00, cu posibilitatea prelungirii perioadei de înscriere până la epuizarea bugetului. Programul de granturi nerambursabile derulat de Ministerul Economiei, Energiei și Mediului de Afaceri (MEEMA) prin Programul Operațional Competitivitate 2014-2020, permite PFA-urilor, microîntreprinderilor și firmelor mici și mijlocii să acceseze granturi din fonduri europene, în valoare totală de 1 miliard de euro prin trei scheme de finanțare:  microgranturi, granturi pentru capital de lucru pentru IMM-uri și granturi pentru investiții pentru IMM-uri. 
Trei metode prin care îi poți construi copilului tău o viață un pic mai bună. Vremea pandemiei COVID 19 poate fi startul perfect	
Oricât de puțini bani ne-ar rămâne după chletuielile strict necesare, puși la un loc ei pot constitui o bază de plecare, după 10-15-20 de ani, când copiii noștri vor fi mari. Iar faptul că prețurile activelor sunt acum destul de jos, având în vedere criza generată de pandemia de COVID 19, poate fi un avantaj. Vă prezentăm, mai jos, trei metode prin care puteți strânge bani penru viitorul copilului. 1) Fondurile de investițiiToate băncile din România și nu doar ele au arondate și divizii de administrare de active (asset management), care se ocupă cu plasare în diverse forme, prin fonduri de investiții, a economiilor clienților băncii sau ale altor oameni. Aceste fonduri de investiții, în funcșie de gradul de risc pe care vrei să ți-l asumi, îți pot oferi randamente mult mai mari deât un depozit bancar. Ca să poți investi, ai nevoie de un cont la bancă în crae să depui lunar o anumită sumă ce va merge spre investiții. Investițiile se fac în titluri de stat, depozite sau acțiuni listate la Bursă, în cea mai mare parte a lor. Dacă suma pe care ești dispus să o economisesști lunar, pentru copilul tău, este una relativ mică, este bine să începi prin plasarea în fonduri cu risc ridicat (banii merg mai mult spre acțiuni) și să cauți un administrator care să nu îți ia comision dacă dorești să schimbi fondul. După ce acumulezi o sumă ceva mai mare, poți trece către fonduri mai puțin riscante (bazate în principal pe plasamente în titluri de stat sau obligațiuni). Dacă economisești sume mai mari de la început, mergi direct spre fonduri cu grad de risc scăzut. În 10-15 ani de economisire vei strânge ceva bănuți, mai ales că fondurile au oferit mereu un randament peste cel al băncilor. 2) Asigurarea de viață cu componentă investiționalăEste un produs ceva mai complex, însă banii merg tot spre fonduri de investiții. În plus față de aceasta veți avea și o asigurare de viață care, în caz că se întâmplă ceva cu tine sau soția ta (dacă va fi și ea inclusă) îi va asigura copilului o anumită sumă. La alegerea ta, o parte din cotizația ta lunară va merge spre asigurare (cu cât mai mare suma, cu atât mai mare acoperirea în caz de neneorocire) , iar restul spre investiții, pe un sistem ca cel prezentat mai sus. Pentru cei care vor să fie foarte siguri, există și produse cu o sumă garantată la final de stagiu de cotizare, însă această sumă va fi chiar mai mică decât cotizațiile, fără a mai șpune la socoteală randamente. 3)Contul de economii oferit de statDin 2018, pe numele si CNP-ul fiecarui copil, a fost deschis la Trezoreria Statului un cont, Junior Centenar. Orice persoana (parinte, bunic, nasa a copilui) poate depune bani pentru copil in acest cont. Statul garanteaza o dobândă de 3% pentru sumele depuse si, daca sumele noi depuse in cont sunt peste 1200 lei anual, statul plateste si o prima de 600 lei pe an.  Banii nu ii poti scoate decat dupa ce implineste copilul 18 ani, moment in care se calculeaza si se vireaza si sumele acumulate din dobanzi si prima de la stat. 
Doua treimi dintre angajatii români se simt afectaţi emoţional de pandemia de coronavirus - sondaj	
"Impunerea măsurilor stricte, dar necesare, de prevenire a răspândirii noului coronavirus au reprezentat şi încă sunt un factor major de stres pentru 35% dintre respondenţi, dar mulţi dintre angajaţi au trecut şi prin depresie (14%) sau stări de panică (13%). Nevoiţi să lucreze de acasă o perioadă mai lungă de timp, mai bine de 42% dintre intervievaţi au perceput sarcinile de serviciu extrem de stresante şi dificile în această perioadă, în timp ce pentru 28% activitatea s-a desfăşurat normal, fără să se fi simţit presaţi sau stresaţi acum mai mult decât în condiţii obişnuite de lucru", susţin autorii sondajului. Potrivit sursei citate, pentru a-şi păstra o stare mentală bună, 32% dintre respondenţii la sondajul BestJobs spun că s-au odihnit şi s-au relaxat mai mult, 25% au făcut plimbări lungi în aer liber, alţi aproape 17% au făcut diverse activităţi împreună cu cei dragi, în timp ce 12% au făcut efort fizic mare, care i-a ajutat să rămână pozitivi şi să nu se lase cuprinşi de îngrijorare. Totodată, anxietatea şi stresul în raport cu pandemia, cu starea lor de sănătate şi a celor dragi sau cu situaţia incertă de la locul de muncă i-a determinat pe aproape 17% dintre angajaţii care au răspuns la sondajul BestJobs să ceară şi ajutorul unui specialist pentru a-şi menţine sănătatea psihică. Potrivit aceluiaşi sondaj, alţi 9% intenţionează să apeleze şi ei la această soluţie în perioada următoare. "Starea psihică generală, situaţia profesională şi deciziile financiare reprezintă principalele trei motive de nelinişte pentru jumătate dintre angajaţi. Întrebaţi şi ce i-a împiedicat să apeleze la serviciile unui consilier/terapeut până acum, 43,7% dintre respondenţi au invocat lipsa timpului şi/sau a banilor, iar 7,6% admit că au o reţinere în acest sens", mai arată datele sondajului. În acest sens, tot mai multe companii iau în calcul soluţii prin care să ofere angajaţilor servicii de life & business coaching, consiliere sau psihoterapie, ca beneficiu extra salarial. Sondajul BestJobs a fost efectuat în perioada 20 septembrie - 1 octombrie 2020, pe un eşantion de 1. 263 de utilizatori de internet. BestJobs este una dintre cele mai importante platforme de recrutare online din România, cu peste 25. 000 de joburi active în orice moment, atât în ţară, cât şi în străinătate. 
IMM-urile afectate de COVID-19 pot accesa finanţări de la CEC Bank
	"Suntem partenerul principal în relaţia cu peste 120. 000 de companii care au obţinut finanţări de la CEC Bank, marea majoritate fiind IMM-uri. Suntem bucuroşi că am fost selectaţi pentru implementarea acestui program de granturi pentru IMM-uri şi vom depune toate eforturile, astfel încât companiile afectate de pandemia Covid-19 să aibă acces cât mai rapid şi facil la finanţarea de care au nevoie", a declarat Bogdan Neacşu, preşedinte-director general al CEC Bank. Prin această schemă de ajutor de stat, IMM-urile a căror activitate a fost afectată de pandemia Covid-19, inclusiv prin măsuri administrative de limitare a activităţii, pot obţine finanţări nerambursabile din fonduri europene, prin Programul Operaţional Competitivitate 2014 - 2020, şi din fonduri de la bugetul de stat, pentru cheltuielile curente şi/sau pentru proiecte de investiţii. Bugetul total alocat acestei scheme de ajutor de stat este de 1 miliard de euro. Potrivit sursei citate, pentru accesarea granturilor, solicitanţii trebuie să se înregistreze şi să depună cererea de finanţare în format electronic pe site-ul granturi. imm. gov. ro, alegând inclusiv banca parteneră. CEC Bank este una dintre cele şapte bănci partenere în implementarea acestui program, efectuând virarea sumelor aferente ajutorului de stat în conturile dedicate ale beneficiarilor. De asemenea, la solicitarea beneficiarilor, pentru proiectele de investiţii, CEC Bank poate acorda credite punte până la decontarea de către Ministerul Economiei, Energiei şi Mediului de Afaceri. Creditele punte pot acoperi până la 100% din valoarea cheltuielilor eligibile aprobate, având costuri reduse. În plus, CEC Bank poate asigura credite pentru cofinanţarea proiectelor. "Cei interesaţi de accesarea acestei scheme de sprijin pot obţine consiliere şi informaţii detaliate privind criteriile de eligibilitate şi tipul de cheltuieli finanţate prin cele 48 de birouri de consiliere IMM şi Fonduri Europene existente în sucursalele judeţene ale CEC Bank şi în sucursalele Băncii din Bucureşti", se mai spune în comunicat. Totodată, CEC Bank acordă credite pentru cofinanţarea proiectelor de investiţii şi credite punte - pentru acoperirea cheltuielilor eligibile efectuate în cadrul proiectelor. Plafoanele maxime ale granturilor pentru investiţii sunt între 50. 000 şi 200. 000 de euro, în funcţie de nevoile de finanţare ale proiectelor, iar solicitanţii trebuie să asigure cofinanţare pentru minimum 30% din valoarea cheltuielilor eligibile, în cazul proiectelor din regiunea Bucureşti-Ilfov, respectiv 15% - în cazul proiectelor din celelalte regiuni de dezvoltare. Finanţările punte pot fi acordate pe o durată de maximum doi ani. IMM-urile, a căror activitate a fost afectată de pandemia Covid şi care dispun de un certificat de situaţii de urgenţă în acest sens, pot obţine granturi între 2. 000 de euro şi 150. 000 de euro pentru finanţarea capitalului de lucru (ex. chirie, stocuri, datorii furnizori utilităţi etc). Pe de altă parte, IMM-urile fără salariaţi, dar şi PFA-urile sau cabinetele medicale pot obţine microgranturi în valoare de 2. 000 de euro pentru susţinerea cheltuielilor cu stocurile, chiriile, acoperirea datoriilor faţă de furnizorii de utilităţi. CEC Bank este instituţia financiară cu cea mai lungă tradiţie. Fondată în 1864, CEC Bank are în prezent cea mai extinsă reţea naţională, cu peste  1.000de sucursale şi unităţi teritoriale şi active de peste 36 miliarde lei, la sfârşitul primului semestru din 2020. 
Călin Ile:  100. 000 de angajaţi din HoReCa vor fi concediaţi până la finele anului. Pierderile vor fi de 3 miliarde de euro
	El a afirmat că hotărârea de marţi a Comitetului Municipiului Bucureşti pentru Situaţii de Urgenţă privind reînchiderea restaurantelor şi cafenelelor a fost luată fără ca autorităţile să prezinte vreo dovadă că acest sector a contribuit la răspândirea infecţiei. "După această decizie de a închide restaurantele fără comunicare şi fără argumente prezentate logic, din nou vom fi nevoiţi să trimitem în şomaj oameni care cu foarte mare greutate am reuşit să-i ţinem în această perioadă dificilă. Până acum vorbeam de faptul că 40% din angajaţii HoReCa vor fi concediaţi până la finalul anului, iar acum, cu această decizie, se mai adaugă 10 procente. Din 230. 000 de oameni angajaţi în hotelurile şi restaurantele din România la începutul anului, am estimat până acum că circa 80. 000 vor fi concediaţi până la finalul anului, dar acum cred că ajungem la 90-100. 000. Ceea ce este foarte mult", a subliniat Ile. Potrivit acestuia, sectorul a supravieţuit până acum datorită deciziilor luate de Guvern privind asigurarea şomajului tehnic şi compensarea a 41,5% din salariu după reîntoarcerea la muncă a oamenilor. "Estimăm că industria noastră în anul 2020 va pierde circa 60% din cifra de afaceri. Anul trecut am avut cinci miliarde de euro încasaţi de HoReCa, iar 60% înseamnă o pierdere de circa trei miliarde de euro", a continuat reprezentantul industriei. Contribuţia directă la PIB a sectorului HoReCa este de 2,79%, iar cea totală este de 5,4%. "Multe restaurante nu se vor mai deschide niciodată, iar cele mai expuse acestui risc sunt cele care plătesc chirii pentru spaţii, precum cele din mall-uri sau din alte centre comerciale", a adăugat Ile. Responsabilii din sector vor solicita Guvernului în perioada imediat următoare un plan de măsuri de compensare. Prima întâlnire este planificată pentru vineri, la Ministerul Muncii, iar săptămâna viitoare este posibilă o discuţie cu premierul Ludovic Orban. "Măsurile cerute de industria HoReCa vizează trei paliere:  măsuri compensatorii pentru angajaţi, infuzie de cash în industria noastră, prin suplimentarea granturilor şi a sumelor alocate sectorului, precum şi reducerea de taxe şi impozite, precum cele pe clădiri şi terenuri, după modelul din Marea Britanie, unde s-a luat decizia ca un an sectorul să fie scutit de plata taxelor", a conchis Ile. Prefectul Capitalei, Gheorghe Cojanu, a anunţat marţi că în cadrul şedinţei Comitetului Municipiului Bucureşti pentru Situaţii de Urgenţă s-a decis că s-a decis reînchiderea restaurantelor şi cafenelelor, ca urmare a răspândirii Covid-19. "Activitatea cu publicul a operatorilor economici care desfăşoară activităţi de preparare, comercializare şi consum al produselor alimentare şi/sau băuturilor alcoolice şi nealcoolice în unităţile de tip restaurante şi cafenele, în interiorul clădirilor, nu este permisă în Municipiul Bucureşti. Se face o excepţie pentru unităţile de cazare - hotel, pensiune, alte asemenea - unde este permisă servirea în interior, dar numai pentru cei care sunt cazaţi în respectivele unităţi de cazare. O altă precizare se referă la activitatea sălilor de spectacole, concerte şi alte asemenea. Este interzisă. În momentul în care rata de incidenţă va reveni sub 1,5 la mie, vor fi reluate. Ne vom reîntruni şi vor fi reluate aceste activităţi", a precizat prefectul. 
Un an de la demiterea guvernului Dăncilă. Ce a promis și ce a făcut guvernul Orban în bizarul an 2020
	În aproape doi ani de mandat guvernul Dăncilă a sporit accelerat prezenţa statului în economie, acesta ocupând cu aproximativ 3% mai mult din PIB. Principala sursă a acestei evoluţii era sporirea în ritm alert a salariilor angajaţilor statului, fiind cea mai dinamică sursă de cheltuieli bugetare. Statul a finanțat această cheltuială prin sporirea veniturilor bugetare din noi taxe. Prezența statului în economie a fost consolidată prin păstrarea marjei de deficit bugetar. Plata s-a completat din credite și sugrumarea investiţiilor publice, în plin boom economic. La patru zile după moțiune se conturau și principalele idei ale viitoarei guvernări liberale. Cel mai important lucru fiind inversarea efectelor OUG 114. Liberalii nu promiteau scăderi de taxe, dar spuneau că nici cheltuielile nu vor fi mărite. Vorbeau despre o consolidare bugetară prin frânarea schimbărilor. Preşedintele PNL, Ludovic Orban, vorbea de eliminarea facilităţilor fiscale pentru IT și păstrarea pensiilor speciale. Cel puţin în cazul militarilor. Programul de guvernareReformarea ANAF era prioritate zero în programul de guvernare, care a apărut abia pe 24 octombrie. Unul dintre economiștii care l-au consiliat pe Ludovic Orban trasa lista scurtă cu prioritățile programului de guvernare al PNL. 0. Audit ministere și deconcentrate, rectificare bugetară, execuție bugetară 2019, buget 2020;  1. Eliminarea taxei pe stâlp;  2. Eliminarea supra-impozitării instituită prin OUG 114 pe bănci, companii din energie, telecom;  3. Corectarea impozitării pentru munca part-time;  4. Listarea pe bursă a CEC, Hidroelectrica, Aeroporturi București;  5. Desființarea Fondului Suveran de Investiții și concentrarea pe fonduri europene;  6. Eliminarea supra-accizei pe carburanți;  7. Eliminare split-TVA;  8. Anulare naționalizare Pilon 2 pensii;  9. Anulare capitalizare societăți administrare Pilon 2 și eliminare / reducere comisioane administrare pensii Pilonul 2;  10. Liberalizarea pieței de energie, relansarea bursei de energie pe BRM, concomitent cu definirea consumatorului vulnerabil. Plus repornirea proiectului de gaze din Marea Neagră. Pe 6 noiembrie, noul ministru al Finanțelor Florin Cîțu, ținea prima conferință de presă, însoțit de premierul Orban. Anunța că fondul de rezervă al guvernului este complet gol. Și că, în general, era dezastru în finanțele publice, iar o rectificare bugetară de urgență era iminentă. Lucru care s-a și întâmplat, la sfârșitul aceleiași luni, când guvernul a prezentat proiectul unei rectificări bugetare puternic negativă. Deficitul bugetar a fost urcat mult peste limita din Tratatul UE, la 4,4% din PIB. În final, pe execuția la 12 luni, a fost de 4,6%. România se baza pe o creștere economică de 4,1% în 2020. Iar deficitul bugetar asumat era de 3,5%. Guvernul lăsa loc în bugetul pe 2020 pentru creșterea cu 40% a pensiilor de la 1 septembrie și era aspru criticat de Consiliul fiscal. Anul 2020 a început sub semnul eliminării condițiilor fiscale precedente și al restructurării ANAF. În ianuarie, ministrul Cîțu desființa Antifrauda, ca instituție de sine stătătoare și o făcea departament din ANAF. ÎmprumuturileÎn februarie, cap de afiș au fost o serie de împrumuturi foarte mari făcute de Ministerul Finanțelor. Din două motive, explica ministrul Finanțelor sarabanda de împrumuturi. “Deficitul bugetar estimat pentru acest an. Și plata împrumuturilor care vin la scadență din anii anteriori. Lucrurile sunt simple și mă miră că există confuzie și nu doar la socialiști”. El avea să liniștească un pic temerile din spațiul public când în aceeași lună anunța că România s-a împrumutat pentru prima dată în istorie la dobânzi negative. Pandemia. “Efectele economice ale COVID vor fi minime” - Florin CîțuÎn timp ce România avea tensiuni politice, guvernul Orban fiind demis pentru o scurtă perioadă din februarie, în lume apăreau primele semne ale unei crize financiare masive provocată de COVID 19 care începuse să se transforme în pandemie. Florin Cîțu, care era ministru demis al Finanțelor, pe perioada suspendării guvernului prin moțiune, declara că se așteaptă ca efectele economice ale COVID 19 să fie minime în urma unui răspuns rapid al politicilor fiscale. Între timp, pandemia era deja declarată, și era însoțită de două crize majore:  a prețului petrolului, provocată de Rusia și a imigranților, declanșată de Turcia. Abia în 13 martie, toată conducerea PNL s-a autoizolat din cauza COVID. Prima ordonanță militară, care pus primele restricții de circulație, comerț și alte activități industriale a venit pe 17 martie 2020. România era în avangarda lumii cu restricțiile impuse, dar și cu măsurile economice de urgență. ANAF suspenda plata datoriilor și executările silite. Suspenda controalele și accelera rambursările de TVA. Băncile au căzut de acord cu guvernul să se suspenda plata ratelor, chestiune care s-a făcut printr-o OUG. De asemenea,s-a creionat programul de credite subvenționate pentru IMM-urile afectate de criză - IMM Invest. Și plata șomajului tehnic de către stat pentru salariații trimiși acasă de ordonanțele militare. După evaluarea primelor date despre efectele pandemiei, ministrul Finanțelor a ieșit public să anunțe că economia va scădea și că deficitul bugetar va fi foarte mare, în jurul a 7% din PIB, din care 3% cheltuieli pricinuite de COVID. La o zi după, pe 2 aprilie, ministrul credea că economia va începe să-și revină din criză în maximum două luni. El spunea că a văzut o scădere puternică, dar nu atât de rea "cum unii cred". Mai spunea că economia își va reveni puternic, că vom avea o evoluție în V. Tot în aprilie, ministrul Finanțelor punea pentru prima dată sub semnul întrebării majorarea pensiilor cu 40% și excludea dublarea alocațiilor pentru copii. Banca Mondială vedea deja pentru România un impact substanțial al pandemiei de COVID 19 asupra economiei, cel puțin în prima jumătate a anului 2020 și o evoluție în formă de L. În 28 aprilie începea în forță programul de ajutor IMM Invest. 10. 000 ce cereri de credite subvenționate pentru IMM erau depuse la nici patru ore de la debutul programului. Programul de relansare a economieiA urmat relaxare condițiilor în trepte, în 15 mai, când au căzut principalele restricții de circulație, și 15 iunie, când s-au putut deschide toate business-urile mai puțin cele de spectacole. Pe 15 iunie România primea confirmarea unei finanțări de 5 miliarde de euro de la UE prin SURE. La finalul lunii iunie, guvernul punea pe tapet un plan de relansare economică,prin redresarea financiară a companiilor aflate în dificultate, inclusiv prin bani cash. Un pachet financiar fără precedent și acordarea unui ajutor direct de la stat de cel puțin 2.000 de euro fiecărei firme mici. De asemenea a fost vorba de granturi pentru firme și de prelungiri ale relaxărilor fiscale din timpul ordonanțelor militare. În aceeași zi se vedeau și urmele lăsate de COVID în bugetul țării. Deficitul bugetar era deja în mai de 3,59% din PIB. “Clar văd o revenire în V”, a declarat, la începutul lunii iulie, ministrul Finanțelor, Florin Cîțu, după ce a văzut veniturile bugetare la șase luni. Și de-aici a urmat o serie de declarații optimiste din partea guvernului. "Guvernul liberal va fi primul din istorie care va trece Carpații cu autostrada. Vom trece Carpații cu guvernul liberal. Am eliminat scenariile negative”, a exclamat ministrul Finanțelor într-o conferință. Pachetul financiar europeanKlaus Iohannis a anunțat pe 22 iulie că România a obținut de la Comisia Europeană un pachet financiar de 80 de miliarde de euro care, în teorie, ar trebui să ajute România să iasă din criza COVID, sanitară și financiară. Problema pensiilor a revenitÎn acest răstimp, Orban a anunțat că alocațiile nu vor fi dublate în 2020, ci va fi o creștere de 20%, iar pensiile ar urma să crească nu cu 40%, ci mai degrabă cu 15%, ca până la urmă să fie 14%, la rectificarea bugetară. În 11 august, ministrul Finanțelor ieșea să răspundă unei promisiuni din programul de guvernare pe care n-a reușit s-o îndeplinească. “Am încercat să taiem pensiile speciale, dar n-am reușit din cauza Avocatului Poporului și din cauza Parlamentului”, a spus el. Rectificarea bugetară din vară a scos în față cifrele reale ale așteptărilor guvernului. Economia scade în 2020 cu 3,8%. Deficit bugetar va fi de 8,6% din PIB. Parlamentul a respins creșterea cu 14% a pensiilor, amendând ordonanța rectificării bugetare. Așadar, cerând creșterea lor cu 40%. Cîțu a declarat că dacă majorarea pensiilor cu 40% intră pentru o secundă în vigoare, toate agențiile de rating vor retrograda instantaneu România la categoria "junk". Ministrul spune că asta va însemna falimente pe bandă rulantă, români care-și vor pierde casele luate pe credit, o inflație galopantă și o recesiune mai mare decât cea din 2009. Zilele trecute, după pauza luată cu ocazia campaniei pentru alegerile locale, ministrul Finanțelor a spus că e iminentă o nouă rectificare bugetară până la finalul acestui an, și că bugetul pe 2021 va fi prezentat de următorul guvern. 
Colliers:  Munca de acasă va continua şi în perioada post Covid-19. Companiile mizează pe activitate în sistem hibrid	Sondajul a fost realizat în rândul reprezentanţilor din conducere sau decidenţilor din 80 de companii cu activitate în diverse sectoare economice şi echipe de la câteva zeci până la mii de angajaţiPotrivit sursei citate, modul de lucru de la distanţă ridică probleme în echipe pe termen lung pentru 80% dintre respondenţi, astfel că aceştia se văd nevoiţi să redefinească modul de lucru şi majoritatea mizează pe transformarea birourilor în hub-uri care să susţină colaborarea, să accelereze creativitatea şi să menţină spiritul de echipă. "Chiar dacă productivitatea angajaţilor a rămas neschimbată şi în lucrul de acasă în 58% dintre companii, iar 25% au observat chiar o creştere din acest punct de vedere, patru din cinci companii au întâmpinat provocări în ultimele luni pe fondul modului de lucru de la distanţă. Iar prelungirea pe termen nedefinit a modelului actual ar duce, foarte probabil, la o adâncire a efectelor asupra coeziunii şi colaborării echipelor, precum şi la dificultăţi în menţinerea culturii organizaţionale", susţin autorii sondajului. Prin urmare, respondenţii la sondajul Colliers International mizează pe un model hibrid de lucru odată ce va trece epidemia de Covid-19, în care toţi angajaţii vor reveni la birou şi vor lucra 1-2 zile (53% din firme) sau chiar 3-4 zile (33%) pe săptămână de la distanţă. "Oamenii simt nevoia să interacţioneze, să comunice uşor atât între ei, cât şi cu managerii, să lucreze în echipă şi să aibă un cadru în care pot crea sinergii şi pot face schimb de idei. Toate indiciile arată spre un sistem mixt de muncă, în care angajaţii să-şi păstreze flexibilitatea şi dinamica modului de lucru la distanţă, iar biroul să devină un hub menit să susţină colaborarea în echipe şi să accelereze creativitatea şi spiritul în echipă", a explicat Dominique Bogdănaş, Associate Workplace Advisory în cadrul Colliers International. Deşi există încă incertitudini privind modul în care vor lucra în viitor, cele mai multe companii au în plan să păstreze suprafaţa biroului de dinainte de pandemie, urmând să regândească spaţiul existent pentru a răspunde noului mod de lucru adoptat. Doar o mică parte se aşteaptă să-şi extindă biroul, ca urmare a angajărilor pe care le-au făcut sau urmează să le facă în perioada următoare. Există însă şi companii care prevăd o restrângere a suprafeţei ocupate în viitor ca urmare a evoluţiei afacerilor în această perioadă. "Relevanţa birourilor va rămâne ridicată post coronavirus, iar cea mai mare parte a companiilor vor regândi biroul astfel încât să răspundă nevoilor generate de schimbarea modului de lucru. Mişcările vor fi graduale acolo unde sunt luate în calcul restrângeri, în funcţie de data de expirare a contractelor în vigoare, iar spaţiile care vor deveni disponibile pe piaţă vor fi cel mai probabil absorbite în timp. Bucureştiul este un oraş cu un stoc relativ mic de spaţii de birouri în raport cu populaţia, de câteva ori mai redus faţă de oraşele occidentale şi cu peste 50% sub Varşovia, de exemplu, iar diferenţa este şi mai mare în cazul oraşelor regionale, ceea ce indică mai degrabă loc de creştere a stocului de birouri pe termen mai lung", spune Sebastian Dragomir, Partner & Head of Office Advisory în cadrul Colliers International. Colliers International Group Inc. (NASDAQ:  CIGI) (TSX:  CIGI) este unul dintre liderii globali în domeniul consultanţei imobiliare şi al managementului investiţiilor. 
România trebuie să-şi facă urgent stocuri de rezervă de medicamente pentru răceală, gripă şi Covid-19, atrage atenţia PRIMER	PRIMER – care reuneşte unele dintre cele mai importante 19 situri de fabricaţie de medicamente din ţară – atrage atenţia că pentru a străbate următoarele şase luni, care sunt critice, ţările europene încep să îşi facă stocuri substanţiale de medicamente utilizate în răceală şi gripă, de produse injectabile de urgenţă utilizate în secţiile de terapie intensivă, precum şi de antivirale care demonstrează rezultate promiţătoare în tratamentul COVID-19. "Încă din lunile iulie şi august producătorii de medicamente din România au primit comenzi de la export de până la 10 ori mai mari faţă de aceeaşi perioadă a anului 2019, semn că ţările destinatare îşi fac stocuri strategice pentru a trece peste pericolele din toamna şi iarna aceasta", a spus Dragoş Damian, directorul executiv al PRIMER. Concret, țări din Uniunea Europeană cum ar fi Spania, Portugalia, Germania, Suedia, Ţările Baltice, Italia, precum şi țări din fostul spaţiu sovietic, Orientul Mijlociu şi Asia comandă cantităţi suplimentare de medicamente utilizate în tratamentul simptomelor răcelii, gripei şi infecţiei cu SARS-CoV-2, cum ar fi paracetamol şi ibuprofen, dar şi medicamente injectabile utilizate în secţiile de terapie intensivă precum antibiotice, analgezice, adrenalină, sedative, anticoagulante, relaxante musculare, soluţii perfuzabile. “Unele dintre aceste medicamente sunt comandate în baza unor autorizaţii de nevoi speciale de către țările destinatare, astfel încât să se poată face stocuri cât mai rapid”, a explicat Damian. De asemenea, unele țări comandă de la producătorii din state precum Japonia, Rusia, Coreea de Sud şi India cantităţi semnificative de medicamente generice care au demonstrat rezultate promiţătoare în tratamentul infecţiei cu SARS-CoV-2, cum ar fi hidroxiclorochina, dexametazonă, favipiravir şi umifenovir. Până în acest moment, producătorii de medicamente din ţară nu au primit comenzi de la autorităţi pentru a crea stocuri de urgenţă, astfel că membrii PRIMER au liniile ocupate cu fabricarea comenzilor pentru export. "România trebuie să comande imediat stocuri din medicamentele menţionate mai sus, în cantităţi suficiente. Stăm la dispoziţia autorităţilor, însă dacă nu se fac comenzi din timp există un risc serios, la fel ca în primăvara acestui an, ca medicamentele necesare să nu mai poată fi găsite sau să nu putem fabrica stocuri suplimentare. În plus, dacă intervin noi stări de urgenţă, medicamentele din import nu vor putea să ajungă în ţară dacă se vor închide graniţele", a conchis Directorul Executiv PRIMER. Din Patronatul Producătorilor Industriali de Medicamente din România fac parte:  AC Helcor, Antibiotice, B. Braun, Bioeel, Biofarm, Gedeon Richter, Labormed Alvogen, Laropharm, Magistra C&C, Polisano Pharmaceuticals, Ropharma, Slavia Pharm, Zentiva, Terapia Sun Pharma, Vim Spectrum. 
Eurostat:  România a avut al treilea mare deficit de cont curent din UE în trimestrul doi din 2020
	În primul trimestru din acest an, Uniunea Europeană a înregistrat un excedent de cont curent de 52,9 miliarde de euro (1,5% din PIB) iar în trimestrul doi din 2019 un plus de 72,7 miliarde de euro (2,1% din PIB). Conform Eurostat, în perioada aprilie-iunie 2020, un număr de 15 state membre UE au înregistrat un excedent de cont curent, pe primele locuri fiind Germania (36,3 miliarde de euro), Olanda (12,6 miliarde de euro), Irlanda (11,7 miliarde de euro) şi Polonia (6,6 miliarde de euro), în timp ce alte 10 state membre, printre care şi România, au înregistrat deficit de cont curent iar două state membre au raportat o situaţie de echilibru a contului curent. Eurostat subliniază că în trimestrul doi din 2020 UE a înregistrat cele mai mari excedente de cont curent pe relaţia cu Marea Britanie (35,6 miliarde de euro), SUA (15,8 miliarde de euro), Elveţia (15,5 miliarde de euro), Rusia (6,7 miliarde de euro) şi Canada (6,2 miliarde de euro). Deficite au fost înregistrate pe relaţia cu China (29 miliarde de euro), centrele financiare offshore (9,5 miliarde de euro), Japonia (0,5 miliarde de euro ) şi India (0,2 miliarde de euro). 
Unii angajatori refuză să le plătească părinţilor indemnizaţia pentru îngrijirea copiilor care învaţă online din cauza Covid-19
	Situațiile sunt generate de modul în care unele agenții pentru ocuparea forței de muncă județene interpretează articolul 1, alineatul (1) al OUG 147/2020, în sensul că unul dintre părinți are dreptul la zile libere plătite pentru supravegherea copiilor doar dacă în instituția de învățământ frecventată de copii se confirmă cazuri de îmbolnăviri cu Covid-19, spune avocatul Victor Stănilă. Prin urmare, AJOFM-urile respective refuză să le plătească angajatorilor indemnizația pentru fiecare zi liberă acordată părinților în cuantum de 75% din salariul de bază corespunzător unei zile lucrătoare, după cum prevede art 3 (1) din Ordonanța de Urgență la care facem referire, semnalează avocatul Victor Stănilă într-un comunicat trimis redacţiei Economica. net. Or, în interpretarea articolului, apreciem că trebuie urmărit spiritul actului normativ elaborat cu scopul de a oferi “protecția sanitară și socială a copiilor faţă de răspândirea coronavirusului SARS-CoV-2, concomitent cu asigurarea și continuarea procesului educațional al acestora “, dar și “avantajul de a elimina dificultățile presupuse de celelalte soluții legislative în ceea ce privește asigurarea supravegherii și îndrumării corespunzătoare a copilului în procesul educațional”, după cum se specifică în Nota de fundamentare a OUG 147/2020, explică Victor Stănilă. În plus, în articolul 2 al OUG 147/2020 se specifică faptul că părinții în cauză “au dreptul la zile libere plătite pe toată perioada în care se decide limitarea sau suspendarea activităților didactice care presupun prezența efectivă a copiilor în unitățile de învățământ și în unitățile de educație timpurie antepreșcolară”, a adăugat avocatul citat mai sus. “Cei care sunt chemați să aplice legea ar trebui să interpreteze dincolo de textul așa-zis ambiguu, luând în considerare scopul pentru care a fost edictată norma:  un ajutor pentru părinții care nu au cu cine să își lase copiii atunci când cursurile se desfășoară online. Or, a pretinde că OUG 147/2020 se aplică doar dacă există cazuri de COVID 19 în școală este rea-voință. Așadar, apreciem că art 1 alin (1) din OUG 147/2020 ar trebui interpretat în sensul că au dreptul la concediu plătit pentru supravegherea copiilor sub 12 ani părinții ai căror copii nu se pot duce fizic în unitățile de învățământ și în unitățile de educație timpurie antepreșcolară, unde aceștia sunt înscriși, pentru că respectivele unități funcționează conform sistemului hibrid sau roșu, chiar dacă în respectivele instituții de învățământ nu există cazuri confirmate de îmbolnăviri cu Covid-19”, a declarat Victor Stănilă, managing partner la Victor Stănilă Law Office. Potrivit articolului 1, alineatul (1) din OUG 147/2020 "se acordă zile libere unuia dintre părinți pentru supravegherea copiilor, în situația limitării sau suspendării activităților didactice care presupun prezența efectivă a copiilor în unitățile de învățământ și în unitățile de educație timpurie antepreșcolară, unde aceștia sunt înscriși, ca urmare a rezultatului anchetei epidemiologice determinate de răspândirea coronavirusului SARS-CoV-2, efectuată de direcția de sănătate publică județeană, respectiv a municipiului București, și având în vedere hotărârile comitetului județean pentru situații de urgență, respectiv Comitetului pentru Situații de Urgență al Municipiului București". Pentru fiecare zi liberă acordată pentru îngrijirea copilului sub 12 ani care nu poate fi prezent fizic la școală, grădiniță sau creșă din cauza noului coronavirus, statul acordă o indemnizație de cel mult 193 lei pe zi brut. Acest drept va fi plătit de către angajator și este supus impozitării şi plăţii contribuţiilor de asigurări sociale, de asigurări sociale de sănătate, precum şi plăţii contribuţiei asiguratorii pentru muncă, pentru veniturile din salarii și asimilate acestora, spune avocatul citat anterior. Pentru decontarea sumelor pentru plata indemnizaţiei, angajatorul depune cerere la agenţiile pentru ocuparea forţei de muncă judeţene sau a municipiului Bucureşti în a cărei rază teritorială îşi desfăşoară activitatea angajatorul sau sucursala/punctul de lucru al acestuia, însoțită de documente justificative privind îndeplinirea condițiilor de decontare a indemnizației. Atragem atenția că angajatorul este obligat să acorde zilele libere dacă angajatul solicită acest drept. Pentru nerespectarea acestei prevederi, angajatorul riscă i amendă cuprinsă între  1.000și 2. 000 lei pentru fiecare persoană pentru care refuză acordarea zilelor libere, fără a depăși valoarea cumulată de 20. 000 lei, a conchis Victor Stănilă. Victor Stănilă este avocat de drept civil si dreptul afacerilor, specializat pe piața de capital. 
Firmele care au datorii la stat neachitate dupa declanșarea stării de urgență, pot solicita eșalonarea lor pe 12 luni
	Ministerului Finantelor Publice a elaborat un proiect de ordonanță de urgență prin care se reglementează eșalonarea la plată, în forma simplificată, a obligațiilor bugetare neachitate în urma crizei COVID-19. Facilitatea se acordă pe o perioadă 12 luni, pentru obligatiile bugetare acumulate de la data intrării în starea de urgență (16 martie), cu condiția ca debitorii să nu fi înregistrat obligații fiscale restante dinainte de starea de urgență. Eșalonarea se va acorda în termen de cel mult 5 zile, pe baza unei cereri la care se anexează propunerea de grafic, fără a fi necesară constituirea de garanții. "Principala preocupare a Guvernului, după sănătatea populației, o reprezintă repornirea economiei și evitarea unei recesiuni prelungite, așa cum s-a întâmplat în 2008. De aceea preferăm să ne împrumutăm temporar mai mult la bugetul de stat și să sprijinim mediul de afaceri prin menținerea lichidităților financiare și susținerea activității. Toate statele lumii își susțin astăzi economiile naționale, conștientizând că urmează o perioadă de redefinire a business-ului și repoziționare a multinaționalelor la nivel mondial", a declarat ministrul Finanțelor Publice, Florin Cîțu. Cererile de eșalonare vor putea fi depuse până la data de 15 decembrie, inclusiv, pentru toate obligațiile bugetare acumulate începând cu 16 martie până la data depunerii cererii. În cazul companiilor care fac sau vor face obiectul unui control fiscal, eventuale sume suplimentare de plată vor intra, de asemenea, în calendarul de eșalonare. Firmele care beneficiază de eșalonarea la plată a debitele bugetare restante vor avea obligația să achite la zi toate taxele și impozitele care se vor naște și datora după primirea eșalonării. Procedura simplificată va presupune depunerea unei cereri, cu un grafic de eșalonare anexat, cu rate egale sau inegale, în funcție de cum apreciază fiecare contribuabil în parte. O cerință pentru firmele care vor primi eșalonarea pentru 12 luni este să nu regăsească în vreuna dintre procedurile de insolvență. Aceasta formă de facilitate este una simplificată, venită în sprijinul mediului de afaceri pentru menținerea lichidităților în diverse piețe afectate de criza COVID-19, precum și pentru conformarea la plata obligatiilor pe care le datorează. 
Comisia Europeană intenționează să prelungească până la 30 iunie 2021 perioada Cadrului temporar privind ajutoarele de stat	"În ultimele şapte luni, Cadrul temporar privind ajutoarele de stat a deschis calea către un potenţial sprijin din partea statelor membre în valoare de aproape trei mii de miliarde de euro pentru întreprinderile cele mai afectate de criza provocată de pandemia de COVID-19. Efectele crizei se vor mai resimţi o vreme. Iată de ce propunem prelungirea Cadrului temporar până la jumătatea anului viitor şi adaptarea acestuia la nevoile continue ale întreprinderilor, protejând, în acelaşi timp, piaţa unică a UE. Vom decide cu privire la calea de urmat, ţinând seama de opiniile tuturor statelor membre", a declarat Margrethe Vestager (foto), vicepreşedinte executiv responsabil cu politica în domeniul concurenţei. Oficialul a adăugat că în paralel se lucrează la o soluţie care să permită redresarea verde şi digitală a Europei. "Normele noastre privind ajutoarele de stat vor juca un rol important în ghidarea statelor membre pentru a se asigura că fondurile publice limitate sunt bine direcţionate, nu descurajează investiţiile private şi profită de avantajele concurenţei efective", a precizat Vestager. Aşa cum s-a anunţat deja la momentul adoptării Cadrului temporar în martie 2020, Comisia evaluează în prezent necesitatea de a prelungi acest cadru dincolo de data până la care est valabil acum, respectiv 31 decembrie 2020, pe baza unor considerente importante care ţin de politica de concurenţă sau a unor considerente economice importante. Comisia a trimis statelor membre spre consultare un proiect de propunere care vizează:  prelungirea dispoziţiilor Cadrului temporar cu menţinerea limitelor actuale (inclusiv în ceea ce priveşte sprijinul pentru asigurarea lichidităţii) pentru o perioadă suplimentară de şase luni, până la 30 iunie 2021. Obiectivul este acela de a le permite statelor membre să sprijine întreprinderile în contextul crizei provocate de pandemia de COVID-19, în special în cazurile în care necesitatea sau capacitatea de a utiliza Cadrul temporar nu s-a materializat integral până în prezent, asigurând totodată condiţii de concurenţă echitabile. Proiectul prevede extinderea domeniului de aplicare a Cadrului temporar, având în vedere incertitudinea economică persistentă şi nevoile întreprinderilor cu pierderi semnificative ale cifrei de afaceri, oferindu-le statelor membre posibilitatea de a contribui la costurile fixe ale întreprinderilor care nu sunt acoperite de veniturile înregistrate. Sprijinirea acestor întreprinderi printr-o contribuţie temporară la o parte din costurile înregistrate are ca scop prevenirea deteriorării capitalului lor, menţinerea activităţii economice a acestora şi asigurarea unei baze solide care să le permită să se redreseze, precum şi adaptarea condiţiilor pentru măsurile de recapitalizare din Cadrul temporar, în special a condiţiilor pentru încetarea participării statului în întreprinderile în care statul era acţionar existent înainte de recapitalizare. Modificările propuse ar permite încetarea participării statului la capitalul social al unor astfel de întreprinderi, printr-o evaluare independentă, menţinând totodată garanţiile care să asigure concurenţa efectivă pe piaţa unică. Statele membre au acum posibilitatea de a formula observaţii cu privire la proiectul de propunere a Comisiei. 
România a obţinut de la Uniunea Europeana un împrumut în valoare de 4,1 miliarde euro	Conform sursei citate, în şedinţa de Guvern din data de 1 octombrie 2020, a fost aprobat Memorandumul privind încheierea Acordului de împrumut dintre Uniunea Europeană şi România, în valoare de 4,099 miliarde de euro, în cadrul instrumentului european de sprijin temporar pentru atenuarea riscurilor de şomaj într-o situaţie de urgenţă ca urmare a apariţiei epidemiei de Covid-19 (SURE). Împrumutul a fost acordat la cererea părţii române, transmisă Comisiei Europene, în baza Memorandumului din data de 7 august 2020, privind acordul de principiu al Guvernului pentru contractarea acestui împrumut. MFP menţionează că împrumutul va susţine măsurile adoptate de Guvernul României în contextul generat de criza Covid-19, în perioada februarie - august 2020, menite să protejeze angajaţii şi persoanele care desfăşoară o activitate independentă, cu scopul de a reduce incidenţa şomajului şi pierderea veniturilor. Dintre aceste măsuri, eligibile în cadrul instrumentului SURE, conform evaluării Comisiei Europene, instituţia enumeră şomajul tehnic, programul de muncă flexibil, alte astfel de scheme destinate unor categorii de liber profesionişti a căror activitate a fost redusă/întreruptă, ca urmare a pandemiei de Covid-19, precum şi sporuri şi alte măsuri similare acordate personalului medical pentru recunoaşterea meritelor acestora. Acordarea împrumutului se face în baza Regulamentului (UE) 2020/672. Caracteristicile împrumutului acordat României sunt următoarele:  perioada de tragere a sumelor împrumutului este de 18 luni de la data intrării în vigoare a Deciziei Consiliului Uniunii Europene (respectiv până la sfârşitul lunii martie 2022);   împrumutul poate fi disponibilizat în maximum 8 tranşe;   valoarea tranşelor şi calendarul de disponibilizare vor fi stabilite de Comisie, prin consultare cu statul membru;   maturitatea medie a împrumutului este de 15 ani;   împrumutul va fi acordat în aceiaşi termeni financiari în care Comisia s-a împrumutat de pe piaţă pentru disponibilizarea acestuia, la care se adaugă eventuale costuri/cheltuieli efectuate de Comisie pentru contractarea respectivei finanţări. Având în vedere reputaţia Uniunii Europene, susţinută şi întărită în cadrul acestui instrument prin mecanismul de garantare de către statele membre, împrumutul contractat va fi la costuri avantajoase. Din partea României, Acordul de împrumut va fi semnat de ministrul Finanţelor Publice. După semnarea de către ambele părţi, Acordul de împrumut va fi supus aprobării, conform legislaţiei în vigoare, prin act normativ cu putere de lege. Alături de România, în cadrul acestui instrument au accesat finanţare alte 15 state membre, printre care Italia, Spania, Polonia, Portugalia, Belgia. Dintr-un total de 100 miliarde de euro puse la dispoziţie de Uniunea Europeană în cadrul acestui instrument valoarea cumulată a împrumuturilor acordate până în prezent se ridică la circa 87,4 miliarde de euro anterioară datei de 31 martie 2020 inclusiv. 
Studiu:  Investiţiile în securitatea cibernetică rămân o prioritate, în pofida crizei Covid-19	
Totodată, ponderea investiţiilor în securitatea cibernetică raportat la totalul cheltuielilor IT a crescut de la 23%, în 2019 la 26%, în 2020 pentru IMM-uri, respectiv de la 26% la 29% pentru companii. În acest sens, bugetele dedicate securităţii IT continuă să crească de la an la an, dar per total au scăzut de la o medie de 1,2 milioane de dolari, în 2019, la 1,1 milioane de dolari, în 2020 în rândul IMM-urilor, şi de la o medie de 74,1 milioane de dolari la 54,3 milioane de dolari pentru companiile mari. În termeni monetari, întreprinderile mici şi mijlocii au alocat, în medie, 275. 000 de dolari securităţii cibernetice, în timp ce corporaţiile au investit 14 milioane de dolari, iar majoritatea companiilor se aşteaptă ca aceste cifre să crească, în următorii trei ani, cu 11% pentru corporaţii şi cu 12% pentru IMM-uri. Pe de altă parte, 17% dintre companii cred că bugetele respective vor rămâne cel puţin ca anul acesta, însă una din zece (10%) societăţi au declarat că vor cheltui mai puţin pentru securitatea IT. Potrivit raportului Kaspersky, aproape o treime (32%) din managementul de top intervievat nu vede niciun rost să investească atât de mulţi bani în securitatea cibernetică pe viitor. În ceea ce priveşte IMM-urile, motivul reducerii cheltuielilor în această zonă este dictat în primul rând de necesitatea de a reduce în general cheltuielile şi de a optimiza bugetele (29%). „Anul 2020 a pus multe companii în situaţii la care au fost nevoite să reacţioneze, motiv pentru care şi-au concentrat cu înţelepciune toate resursele şi eforturile pentru a rămâne pe linia de plutire, Chiar dacă bugetele sunt revizuite, nu înseamnă că securitatea cibernetică trebuie să coboare pe lista de priorităţi. Recomandăm ca acele companii care sunt obligate să cheltuiască mai puţin pentru securitatea cibernetică în următorii ani, să fie inteligente în acest sens şi să utilizeze fiecare opţiune disponbilă pentru a-şi consolida protecţia – apelând la soluţii de Securitate gratuite, disponibile pe piaţă şi introducând programe de conştientizare a securităţii în întreaga organizaţie. Aceştia sunt paşi mici care pot face diferenţa, în special pentru IMM-uri”, a spus Alexander Moiseev, Chief Business Officer la Kaspersky. Raportul Kaspersky, bazat pe un sondaj efectuat pe mai mult de 5. 000 de practicieni IT şi de securitate cibernetică, ţine cont de tendinţele recente ale economiei securităţii IT şi modul în care acestea se corelează cu evenimentele din acest an. 
Peste două treimi dintre managerii români se gândesc la restructurarea propriilor afaceri	Întrebaţi în ce măsură pandemia le-a influenţat afacerea, 72% din totalul oamenilor de afaceri chestionaţi au declarat că provocările economice generate de Covid-19 i-au afectat în mare măsură, 21% într-o oarecare măsură, în timp ce numai 7% s-au declarat "imuni" la efectele negative ale crizei. Potrivit sursei citate, cei mai mulţi respondenţi (59%) au reclamat scăderea business-ului cu peste 50%, iar 13% s-au confruntat cu o diminuare a afacerilor cuprinsă între 20 - 50%, în timp ce 18% au marcat scăderea încasărilor cu procente de până în 20%. În acelaşi timp, numai 7% au afirmat că cifra de afaceri nu le-a fost afectată, iar 12% au evitat să răspundă. Una dintre cele mai mari probleme cu care s-au confruntat managerii a fost scăderea vânzărilor (61%), urmată de neîncasarea facturilor (24%) şi de alte probleme precum închiderea activităţii. Barometrul Sierra Quadrant relevă faptul că 67% dintre cei intervievaţi se gândesc la restructurarea afacerilor ca principală măsură, în timp ce numai 16% au declarat că nu vor lua măsuri suplimentare şi 17% au evitat să ofere un răspuns. Principalele măsuri de restructurare vizate de manageri se referă la:  reconfigurarea ofertelor (43%), reducerea creditului furnizor (29%), scăderea cheltuielilor de funcţionare (23%), reduceri de personal (16%) şi digitalizarea activităţilor companiilor (12%). Conform cercetării de specialitate, un manager din şapte (70%) a indicat că ar apela la insolvenţă sau la concordat preventiv dacă afacerea pe care o conduce sau o reprezintă ar intra în dificultate. Concordatul preventiv este avantajos pentru că permite acoperirea în timp cât mai scurt şi în proporţie cât mai mare a datoriilor acumulate, cu scopul evitării procedurilor de faliment, explică specialiştii Sierra Quadrant. "Avem aproape 130. 000 de firme, cu peste 850. 000 de angajaţi, care se aflau pe pierdere încă dinainte de criza Covid şi care au supravieţuit în această perioadă numai din prisma ajutoarelor oferite de stat. Mare parte dintre aceste companii, probabil, vor opri activitatea complet şi îşi vor lichida afacerile imediat după ce statul şi băncile vor încerca să îşi recupereze banii datoraţi în contul taxelor, impozitelor sau, după caz, a ratelor şi leasing-urilor bancare", estimează analiştii. În viziunea a 82% dintre oamenii de afaceri, pandemia de coronavirus va dispărea în anul 2021. Pe de altă parte, doar 11% sunt de părere că există puţine şanse ca această criză sanitară să fie depăşită, în timp ce 7% n-au vrut să se pronunţe. În acest context, experţii susţin că, în actualul context macroeconomic, cu bugetul de stat puternic afectat de criză, nu este exclus ca provocările economice să continue, mai ales în primul trimestru din 2021. Barometrul efectuat de compania de consultanţă Frames, la comanda Sierra Quadrant, a fost realizat în perioada 10 - 20 septembrie 2020, prin chestionare online, telefonic şi email, pe un eşantion reprezentativ de 300 de firme din diverse domenii de activitate, de la comerţ, la servicii financiare, agricultură, energie, confecţii, IT etc. La chestionare au răspuns, în total, 1. 850 de persoane, iar profilul respondenţilor a fost reprezentat de antreprenori, manageri de companii, middle şi top management, cu studii superioare, 68% bărbaţi şi 32% femei, cu o vârstă medie de 45 de ani. 
În cifre reci, bugetul național este un dezastru. Veniturile fiscale sunt în scădere și au pierdut contactul cu cheltuielile	
După 8 luni scurse din 2020, după stările de urgență și de alertă date de guvern prin ordonanțe militare, veniturile statului din profiturile realizate de companii au scăzut cu nu mai puțin de 14,6%, oglindind, practic, scăderea suferită de economia reală. Scăderile sunt față de aceeași perioadă a anului trecut. Nu întâmplător, același procent de scădere e consemnat și în dreptul veniturilor statului din TVA (-14,9%). TVA este a doua cea mai importantă sursă de venituri pentru bugetul general consolidat. Ocupând circa 17% din totalul veniturilor statului din economie. Principala sursă de venituri, contribuțiile la asigurări sociale, plătite de salariați și alte persoane fizice care realizează venituri, a scăzut și ea, cu 0,3%. Scăderea pare mică la o primă vedere, însă această resursă statală a fost dopată în toată această perioadă de creșterea veniturilor angajaților statului cu 6%, în plină criză. Aceeași decizie,de majorare a salariilor bugetarilor, se reflectă și în creșterea încasărilor din impozitul pe venit, cu 5,3%, singurele care au crescut în această perioadă, dar pe această relație de interdependență. Per total, veniturile fiscale au scăzut cu 5,6%. Dar au fost salvate, parțial, de injecția în salariile bugetarilor și de aprinderea capitolului “Taxe pe utilizarea bunurilor, autorizarea utilizării bunurilor sau pe desfășurarea de activități”, care a crescut cu (atenție!) 26. 415% față de anul trecut. Finanțele spun că acest avans imens se datorează “și” încasării taxelor de licență de la ANCOM, spun Finanțele. În sumă fizică, e vorba de 2,58 de miliarde de lei. Acest capitol nu producea venituri anul trecut. Diferența între ce încasează statul și ce cheltuie tinde către 30%Cutuma este ca deficitul bugetului să fie reflectat ca proporție în PIB. Deficitul comunicat la ultima execuție bugetară este 5,18% din PIB. Însă, o comparație între veniturile și cheltuielile arată că diferența între ele este de peste 27% în favoarea cheltuielilor. Deci statul cheltuie acum cu spre 30% mai mult decât încasează. Iar pentru suplimentare, se duce și se împrumută. Iar împrumuturile sunt mari și dese. În fapt, cheltuiala cu dobânzile la aceste împrumuturi a crescut în 2020 cu nu mai puțin de 23%. 64% din buget se duce pe pensii și salariile bugetarilorSunt creșteri de cheltuieli pe toate palierele. Iar cea mai importantă este la asistență socială, compusă în proporție de peste 80% de pensii, +22%. Aceasta înseamnă că acest tip de cheltuială a ajuns la 35,6% din totalul cheltuielilor statului. Unită cu cea de 28% din buget, reprezentând salariile bugetarilor, ajungem ca 64% din buget să fie ocupat de pensii și salariile angajaților la stat. Cheltuielile cu bunuri și servicii au crescut și ele cu aproape 13%, ajungând să ocupe 13,4% din buget. Și acestea sunt cheltuieli de funcționare a statului, dar anul acesta au fost suplimentate pentru asigurarea materialelor medicale suplimentare pentru criza sanitară provocată de COVID. 
Creditarea şi-ar putea reveni în 2021 cu ajutorul unor măsuri de sprijin din partea autorităţilor de reglementare - studiu	Potrivit sursei citate, cererea de credite a scăzut în al doilea trimestru al anului 2020 în sectoare precum ospitalitate, transport şi depozitare, imobiliar şi construcţii, producţie. Pe de altă parte, în sectoare precum comerţ şi agricultură cererea de credite a crescut. Peste 60% dintre respondenţi anticipează o înăsprire a condiţiilor de creditare, atât pentru persoane fizice, cât şi pentru companii, în principal din cauza înrăutăţirii previziunilor economice, a riscului crescut al creditării şi a toleranţei mai scăzute a băncilor faţă de risc. Tendinţa de înăsprire a condiţiilor de creditare a început din primul trimestru al anului 2020, conform Autorităţii Bancare Europene, dar într-un ritm mai puţin drastic decât evoluţia din timpul crizei din 2008 - 2009. Băncile din regiunea Europei Centrale şi de Est şi-au îmbunătăţit semnificativ calitatea activelor de la criza financiară globală, au rezerve mai mari de capital şi şi-au întărit poziţiile de lichiditate, subliniază studiul, aşadar au intrat în perioada de scădere economică într-o formă mai bună decât în cazul crizei financiare. Deşi se aşteaptă la o revenire economică lentă în următoarele 12 luni - în formă de U (39% din respondenţi) sau L (22%) - băncile participante la studiu nu estimează o deteriorare semnificativă a calităţii activelor. Peste 80% din respondenţi anticipează că rata creditelor neperformante va creşte cu maximum cinci puncte procentuale pentru creditele acordate persoanelor fizice şi companiilor. În mod previzibil, ei se aşteaptă ca sectoare precum ospitalitate, transport şi depozitare şi imobiliar şi construcţii, care sunt cele mai afectate de pandemie, să înregistreze cele mai mari rate de credite neperformante pe segmentul persoanelor juridice. "Volumele de credite neperformante din Europa Centrală şi de Est au scăzut considerabil în ultimii ani şi au ajuns la o medie de 3,3% în primul trimestru al anului 2020, datorită creşterii economice, măsurilor de prevenţie luate de autorităţile de supraveghere şi bunei gestionări de către bănci a acestei zone. Cu toate acestea, băncile trebuie să înceapă să evalueze provocările cu care se pot confrunta clienţii lor şi să se pregătească pentru a putea reacţiona rapid în cazul în care efectele reale ale crizei se dovedesc mai puternice decât aşteptările, odată cu încheierea perioadei de moratoriu. Cu cât vor analiza mai rapid situaţia financiară a debitorilor şi vor identifica riscurile care ar putea fi cauzate de diverşi factori (eventual chiar provizionând sumele acordate debitorilor care dau semne că ar avea dificultăţi majore), cu atât mai uşor va fi pentru toate părţile implicate să găsească soluţii de remediere", a spus Radu Dumitrescu, Partener Coordonator Consultanţă Financiară, Deloitte România. Viteza de reacţie din partea guvernelor şi a băncilor naţionale privind măsurile anunţate pentru a atenua efectele economice negative a fost în general apreciată de băncile din Europa Centrală şi de Est. Peste 60% dintre respondenţi au spus că autorităţile locale au reacţionat la timp faţă de pandemia de Covid-19, iar trei sferturi dintre ei cred că aplicarea moratoriului este o măsură eficientă pentru menţinerea stabilităţii financiare. În ceea ce priveşte tranzacţiile cu credite neperformante, aproape un sfert dintre respondenţi intenţionează să vândă astfel de portofolii în următoarele şase luni. Aproape 22% din respondenţi au declarat că au amânat tranzacţiile de vânzare de credite neperformante pe care le aveau în desfăşurare sau în pregătire din cauza contextului actual generat de pandemia de COVID-19. De asemenea, majoritatea investitorilor spun că intenţionează să continue să cumpere astfel de portofolii, în ciuda pandemiei, dar vor face o selecţie mai atentă. Împrumuturile fără garanţii acordate persoanelor fizice vor domina piaţa tranzacţiilor cu credite neperformante, peste o treime din bănci estimând că vor vinde portofolii provenind în principal din această clasă de active. Aceste aşteptări ar putea fi explicate de creşterea din ultimii ani a ponderii împrumuturilor negarantate pentru persoane fizice în portofoliile băncilor, precum şi de faptul că băncile au vândut deja cea mai mare parte a expunerilor neperformante pe segmentul companiilor, conform studiului. Studiul privind impactul COVID-19 asupra sectorului bancar din Europa Centrală şi de Est a fost efectuat în rândul coordonatorilor departamentelor de risc şi de restructurare a creditelor din Albania, Bosnia şi Herţegovina, Bulgaria, Cehia, Croaţia, Kosovo, Polonia, România, Serbia, Slovacia, Slovenia şi Ungaria. 
BERD înrăutăţeşte prognozele privind evoluţia economică a României. Contracţie de 5% anul acesta şi creştere de 3% în 2021	Conform celor mai recente previziuni ale BERD, economia României ar urma să înregistreze anul acesta o scădere cu 5%, faţă de un declin de 4% previzionat în mai. Pentru 2021, BERD se aşteaptă la o expansiune cu 3% a PIB-ului României, comparativ cu un avans de 4% previzionat în maiDe asemenea, se va ajunge din nou la nivelul PIB per capita din 2019 în trimestrul doi din 2022, apreciază BERD, care previzionează că în primul semestru din acest an economia României s-a contractat cu 3,9%. După o creştere robustă de 4,1% în 2019, România se confruntă cu recesiunea în 2020. Canalele cheie de transmisie sunt consumul mai scăzut şi declinul exporturilor. Starea de urgenţă introdusă la mijlocul lunii martie şi măsurile de izolare menite să oprească răspândirea pandemiei de coronavirus (Covid-19) au durat până la mijlocul lunii mai, afectând sever călătoriile, activitatea economică şi încrederea consumatorilor şi a companiilor, se arată în raport. Măsurile de izolare au avut un impact semnificativ asupra consumului privat:  vânzările cu amănuntul au scăzut cu aproape o cincime în aprilie, comparativ cu perioada similară din 2019, deşi în următoarele luni s-a observat o oarecare redresare. Producţia industrială s-a prăbuşit în aprilie, scăzând cu aproape 40% faţă de perioada similară din 2019, provocând declinul exporturilor de bunuri, apreciază BERD. În primul semestru din acest an, economia României s-a contractat cu 3,9%, consumul privat a scăzut cu 5%, iar exporturile cu 15%. Rata şomajului a urcat la 5,4% în iulie (de la 3,7% în ianuarie), fiind probabilă pierderea de noi locuri de muncă în următoarele luni, deoarece schemele guvernamentale de sprijin vor fi oprite. În iunie, rata anuală a inflaţiei a urcat la 2,2%, în linie cu ţinta BNR, de 2,5% plus/minus un punct procentual. România a intrat în criza provocată de pandemie cu un deficit fiscal semnificativ (4,3% din PIB în 2019). Combinaţia dintre scăderea producţiei şi a veniturilor guvernamentale, un program de stimulare fiscală care se ridică la aproximativ 4-5% din PIB şi alte majorări ale pensiilor în septembrie 2020 (pe lângă cele din 2019) ar urma să adâncească deficitul fiscal în 2020 la un nivel estimat de 8,6% din PIB, conform proiectului revizuit de buget. BNR a redus de trei ori rata dobânzii de politică monetară, până la 1,5%, a scăzut rata dobânzii pentru facilitatea de depozit la 1% pe an şi rata dobânzii aferente facilităţii de creditare (Lombard) la 2% pe an, se arată în raportul instituţiei financiare internaţionale. Economia României ar urma să înregistreze un declin de 5% în 2020 şi o creştere de 3% în 2021. Redresarea va depinde de normalizarea graduală a activităţii economice, atât în România, cât şi la principalii ei parteneri economici, şi de reluarea reformelor structurale. Totuşi, acestea vor fi dificil de îndeplinit dacă distanţarea socială rămâne în vigoare mai mult timp decât s-a anticipat, avertizează BERD. În lunile iunie şi iulie, BERD a realizat un studiu în rândul a 1. 652 de IMM-uri din 15 economii din regiunile unde este prezent creditorul (Kazahstan, Kîrghistan, Mongolia, Tadjikistan, Turkmenistan, Uzbekistan, Bulgaria, Croaţia, România, Egipt, Maroc, Iordania, Liban, Tunisia, Cisiordania şi Fâşia Gaza), pentru a evalua efectele preliminare ale pandemiei asupra întreprinderilor mici şi mijlocii. Aşteptările privind obţinerea de sprijin guvernamental, sub formă de granturi, împrumuturi subvenţionate sau subvenţii salariale, au variat semnificativ în regiune. În timp ce mai mult de jumătate dintre IMM-urile din Bulgaria, Croaţia, România, Maroc şi Mongolia au primit sau aşteptau să primească asistenţă guvernamentală, mai puţin de 20% dintre firme credeau că nu se pot baza pe sprijin guvernamental în Cisiordania şi Fâşia Gaza, Kîrghistan, Tadjikistan, Uzbekistan, Liban. Un sprijin guvernamental mai ridicat (aşteptat sau primit) este asociat cu o opinie mai optimistă privind perspectivele redresării, se arată în raport. Banca Europeană pentru Reconstrucţie şi Dezvoltare (BERD) a fost înfiinţată în 1991 pentru a investi în fostele state din blocul comunist şi a le ajuta să facă tranziţia la economia de piaţă. În ultimii ani, BERD a început să-şi reorienteze atenţia dinspre fostul bloc sovietic spre Africa de Nord şi Orientul Mijociu. BERD este principalul investitor instituţional din România, având investiţii de peste 8,6 miliarde de euro. În 2019, Banca a investit şi finanţat 22 de proiecte în diferite sectoare ale economiei româneşti în valoare totală de peste 372 de milioane de euro. 
Criza Coronavirus în România la patru luni de la redeschiderea teraselor - situaţia miercuri dimineaţă, 30. 09. 2020
	Criza Coronavirus 30 septembrie (cea mai recentă raportare - marţi, 29 septembrie, ora 13) - Sumar:  1. 292 vindecaţi, 1. 470 cazuri noi, 44 de morţi, în ultimele 24 de ore. 551 pacienţi la ATI. 291cazuri în Bucureşti. 100. 636 vindecaţi de pacienți au fost declarați vindecați. 125. 414 - total cazuri. Cazuri active (număr total cazuri - număr total decese - număr total vindecaţi):  19. 986 cazuri active. 1. 271 cazuri noi în ultimele 24 de ore. Total persoane internate cu COVID-19 - 7. 527. Distinct de cazurile nou confirmate, în urma retestării pacienților care erau deja pozitivi, 512 persoane au fost reconfirmate pozitiv. La ATI sunt internați 551 pacienți. Cel mai ridicat număr de pacienţi la terapie intensivă de la începutul crizei Coronavirus a fost înregistrat pe 28 septembrie:  557. 4. 792 morţi. 44 de decese în ultimele 24 de ore. În intervalul 28. 09. 2020 (10: 00) – 29. 09. 2020 (10: 00) au fost înregistrate 44 de decese (30 bărbați și 14 femei), ale unor pacienți infectați cu noul coronavirus, internați în spitalele din Argeș, Bacău, Brăila, Brașov, Buzău, Constanța, Dâmbovița, Dolj, Gorj, Hunedoara, Iași, Maramureș, Mehedinți, Mureș, Sibiu, Suceava, Teleorman, Timiș, Tulcea, Vâlcea și București. Dintre acestea, 1 deces a fost înregistrat la categoria de vârstă 20-29 de ani, 2 decese la categoria de vârstă 40-49 de ani, 3 decese la categoria de vârstă 50-59 de ani, 14 decese la categoria de vârstă 60-69 ani, 15 decese la categoria de vârstă 70-79 ani și 9 decese la categoria de peste 80 de ani. Toate decesele înregistrate sunt ale unor pacienți care au prezentat comorbidități. Numărul total de persoane internate cu COVID-19 este de 7. 527. Dintre acestea, 551 sunt internate la ATI. Total teste:  2. 393. 340. Dintre acestea 21. 330 au fost efectuate în ultimele 24 de ore, 12. 992 în baza definiției de caz și a protocolului medical și 8. 338 la cerere. Pe teritoriul României, 10. 435 de persoane confirmate cu infecție cu noul coronavirus sunt în izolare la domiciliu, iar 7. 341 de persoane se află în izolare instituționalizată. De asemenea, 23. 816 de persoane se află în carantină la domiciliu, iar în carantină instituționalizată se află 179 de persoane. Bilanţ 21-27 septembrie 2020Centrul Naţional de Supraveghere şi Control al Bolilor Transmisibile (CNSCBT) a publicat, la 29 septembrie 2020, Raportul săptămânal de supraveghere COVID-19 actualizat cu intervalul 21-27 septembrie 2020. Judeţul cu cel mai mare număr de cazuri în in ultima săptămână a fost Iaşi (640 cazuri), în timp ce judeţul cu cel mai mare număr de decese a fost Suceava (405), conform raportului publicat pe site-ul www. cnscbt. roPână la 27 septembrie 2020, 95,2% dintre decese aveau comorbidităţi asociate, 81,1% din totalul deceselor au survenit la persoane de peste 60 de ani, iar 59,9% dintre acestea erau întâlnite la bărbaţi. Ponderea cazurilor confirmate şi a deceselor pe judeţeÎn săptămâna 21-27 septembrie, 34,3% din totalul cazurilor s-au înregistrat în municipiul Bucureşti şi în judeţele Iaşi, Bacău, Constanţa şi Braşov. De asemenea, 31% din totalul deceselor au fost înregistrate în municipiul Bucureşti şi în judeţele Prahova, Arad, Bihor şi Iaşi. În 15 judeţe şi în municipiul Bucureşti s-a înregistrat o rată de incidenţă cumulată de peste 100 de cazuri la 100. 000 locuitori, mai notează Raportul CNSCBT. Totodată, din totalul cazurilor, unul din 25 a fost întâlnit la personal medical. Judeţe cu cel mai mare/cel mai mic număr de cazuri şi decese în intervalul 21-27 septembrie 2020Judeţele cu cele mai multe cazuri confirmate (peste 400) în ultima săptămână erau Iaşi (640 cazuri), Bacău (465 cazuri), Braşov (447 cazuri), Constanţa (419 cazuri), Prahova (422). În municipiul Bucureşti se înregistrau în perioada menţionată, 1. 566 cazuri. De asemenea, cele mai multe decese (peste 200) s-au înregistrat în municipiul Bucureşti (347) şi judeţele Suceava (405), Argeş (232) şi Braşov (200). Dintre judeţele cu cel mai mic număr de îmbolnăviri în intervalul 21-27 septembrie 2020 (sub 100 cazuri), amintim:  Vrancea (64), Ialomiţa (72), Giurgiu (72),Călăraşi (73), Mehedinţi (81), Sălaj (83), Harghita (84) etc. Ponderea cazurilor confirmate pe categorii de vârstă:  categoria 40-49 ani, cea mai afectată;   grupele de vârstă 0-9 şi 10-19 ani, cel mai puţin afectateReferitor la cazurile confirmate în funcţie de vârstă, cel mai mare procent este asociat, şi după intervalul 21-27 septembrie, categoriilor 40-49 ani (aproximativ 23%), 50-59 ani (aproximativ 21%). Categoriile de vârstă 30-39 de ani şi 60-69 ani erau asociate, până la 27 septembrie 2020, cu procente apropiate de infectare (aproximativ 14%, respectiv 13% din cazuri). Grupele de vârstă cel mai puţin afectate de noul coronavirus rămân 0-9 ani (cca 2,5%), 10-19 ani (cca 3,5 %), peste 80 de ani (cca 5%), 70-79 ani (7,5%), 20-29 ani (cca 8%). Ponderea deceselor pe categorii de vârstă:  categoriile 70-79 şi 60-69 de ani, cele mai afectateAnaliza deceselor până la 27 septembrie 2020 indică faptul că persoanele cu vârste cuprinse între 70-79 ani, 60-69 ani şi peste 80 de ani sunt cele mai afectate:  30% (70-79 ani), cca 27% (60-69 ani) şi aproximativ 24% (peste 80 de ani). Grupa de vârstă 50-59 ani are un procent de decese de aproximativ 12%, în timp ce persoanele din categoria 40-49 ani au un procent de mortalitate semnificativ mai mic (aproape 5%). Procentele de mortalitate corespunzătoare grupelor de vârstă 20-29 de ani (cca 1%) şi 30-39 de ani (cca 2%) erau, la 27 septembrie, sub 5%. Caracteristicile cazurilor confirmate:  procentul de persoane vindecate era de 80,2% la 27 septembrie 2020Dintre cele 123. 944 cazuri analizate până la 27 septembrie, 46,5% (57. 583 persoane) erau de sex masculin, 1,6% erau cazuri de import (1. 967), iar 4% (4. 922) erau reprezentate de personal sanitar. Vârsta medie a persoanelor infectate cu COVID-19 era, până la data menţionată, de 48 de ani, mai informează raportul. Numărul de persoane vindecate era, la data analizei, de 99. 344 (80,2%). Numărul de persoane vindecate era, cu o săptămână în urmă, de 90. 649 persoane (79,8%). Caracteristicile deceselor:  vârsta medie a deceselor - 70 de aniPână la 27 septembrie 2020, vârsta medie a persoanelor decedate era de 70 de ani, 59,9% (2. 842 persoane) fiind de sex masculin. O mare parte dintre persoanele decedate avea cel puţin o comorbiditate:  afecţiuni cardiovasculare (68,9%), diabet (33,5%), afecţiuni neurologice (22,7%), afecţiuni renale (19,5%), obezitate (19,2%), afecţiuni pulmonare (14,2%), neoplasm (11,8%), altele (19,1%), relevă Raportul CNSCBT. Ponderea cazurilor confirmate pe grupe de vârstă şi sexÎn ceea ce priveşte ponderea îmbolnăvirilor pe grupe de vârstă şi sex, se observă că, atât la femei, cât şi la bărbaţi, cele mai afectate grupe de vârstă sunt 40-49 ani (aproximativ 23% la femei şi 20% la bărbaţi) şi 50-59 ani (aproximativ 21% la femei şi cca 20% la bărbaţi). Evoluţia pe criterii de vârstă şi sex nu a cunoscut modificări faţă de săptămâna anterioară. Ponderea deceselor pe grupe de vârstă şi sexReferitor la ponderea deceselor pe grupe de vârstă şi sex, cele mai multe decese la femei erau asociate, până la data amintită, cu grupele de vârstă 70-79 ani (cca 31%), peste 80 de ani (aproximativ 28%) şi 60-69 ani (aproximativ 26%). La bărbaţi, categoriile de vârstă cele mai afectate de decese erau 70-79 de ani (cca 29%) şi 60-69 ani (cca 28%);   grupa de vârstă peste 80 de ani era afectată în proporţie de aproximativ 23%, până la 27 septembrie 2020, conform www. cnscbt. ro. Raportul săptămânal al CNSCBT cuprinde statistici COVID-19 actualizate până la 27 septembrie 2020 cu privire la ponderea cazurilor şi a deceselor pe grupe de vârstă, ponderea îmbolnăvirilor pe judeţe, caracteristicile cazurilor confirmate şi ale deceselor în funcţie de sex, vârstă, comorbidităţi etc. Analiza a fost realizată în baza a 123. 944 cazuri confirmate şi 4. 748 decese, conform sursei citate. Situaţia din diaspora6. 694 de cetățeni români au fost confirmați ca fiind infectați cu COVID-19 (coronavirus):  1. 917 în Italia, 1. 253 în Spania, 124 în Franța, 2. 935 în Germania, 159 în Marea Britanie, 28 în Olanda, 2 în Namibia, 4 în SUA, 119 în Austria, 20 în Belgia, 6 în Japonia, 2 în Indonezia, 2 în Elveția, 3 în Turcia, 2 în Islanda, 2 în Belarus, 93 în Grecia, 5 în Cipru, 2 în India, 2 în Ucraina, 2 în Emiratele Arabe Unite și câte unul în Argentina, Tunisia, Irlanda, Luxemburg, Malta, Brazilia, Bulgaria, Kazakhstan, Suedia, Republica Congo, Ungaria și Qatar. De la începutul epidemiei de COVID-19 (coronavirus) și până la acest moment, 126 de cetățeni români aflați în străinătate, 31 în Italia, 19 în Franța, 43 în Marea Britanie, 11 în Spania, 14 în Germania, 2 în Belgia, unul în Suedia, unul în Elveția, unul în SUA, unul în Brazilia, unul în Republica Congo și unul în Grecia, au decedat. Dintre cetățenii români confirmați cu noul coronavirus, 733 au fost declarați vindecați:  613 în Germania, 90 în Grecia, 18 în Franța, 6 în Japonia, 2 în Indonezia, 2 în Namibia, unul în Luxemburg și unul în Tunisia. 
Bugetul național a ajuns la un deficit de 5,18% din PIB - execuția bugetului la opt luni	Creșterea deficitul bugetar aferent primelor opt luni ale anului curent, comparativ cu cel înregistrat în perioada similară a anului trecut, este explicată, pe partea venituri, de evoluția nefavorabilă a încasărilor bugetare în perioada martie - august din cauza crizei, precum și ca urmare a amânării plății unor obligații fiscale de către agenții economici pe perioada crizei (14,4 miliarde de lei), de creșterea cu 2,8 miliarde de lei a restituirilor de TVA, față de nivelul aferent perioadei ian-august 2019, pentru susținerea lichidității în sectorul privat, precum și de bonificațiile acordate pentru plata la scadență a impozitului pe profit și a celui pe veniturile microîntreprinderilor, în valoare de 0,25 de miliarde de lei. De asemenea, pe partea de cheltuieli, față de creșterea bugetară prin efectul legilor s-a înregistrat o creștere a cheltuielilor de investiții cu 5,1 miliarde de lei lei față de aceeași perioadă a anului precedent, precum și plăți cu caracter excepțional generate de epidemia COVID-19 de aproximativ 8,62 de miliarde de lei. Sume în valoare de 31,17 mld lei (2,95% din PIB) au fost lăsate în mediul economic prin facilitățile fiscale, investiții și cheltuieli excepționale adoptate pentru combaterea efectelor epidemiei de COVID-19. Veniturile, în detaliuVeniturile bugetului general consolidat au însumat 201,32 mld lei în primele opt luni ale anului 2020, în scădere cu 1,4% față de nivelul încasat în perioada corespunzătoare a anului trecut. Exprimate ca pondere în PIB estimat, veniturile bugetare au înregistrat o reducere de 0,23 puncte procentuale (an/an), cauzată în principal de contracția încasărilor nete din TVA. În ce privește evoluția lunară, dinamica veniturilor totale a revenit în august în teritoriul pozitiv (8,8% an/an), fiind determinată de avansul veniturilor nefiscale și al celor din fonduri europene. Volatilitatea crescută a încasărilor lunare, începând din martie, este explicată de facilitățile fiscale acordate în conjuctura actuală. Încasările din impozitul pe salarii și venit au înregistrat 16,23 mld lei în primele opt luni ale anului curent, consemnând o creștere de 5,3% (an/an). Cel mai mare aport la acest avans l-au avut încasările din impozitul aferent Declarației unice, cu 29% mai mari față de cele înregistrate în perioada similară a anului trecut. Totodată, evoluția veniturilor din această sursă a fost susținută și de sporul încasărilor din impozitul pe veniturile din pensii și dividende, de 42,3%, respectiv 10,8%. În condițiile unei dinamici pozitive a fondului de salarii din economie, de 5,6% în perioada dec 19-iul20 (an/an)1, încasările din impozitul pe salarii2 au crescut cu numai 0,6% în primele opt luni a.c. , evoluție explicată în principal de prorogarea termenului de plată a obligațiilor fiscale3. Cu toate acestea, încasările din luna august prezintă o revenire (+1,2% an/an), apropiindu-se de traiectoria bazei macroeconomice relevante. Contribuțiile de asigurări au totalizat 73,71 mld lei în primele opt luni ale anului 2020, prezentând o reducere marginală față de nivelul înregistrat în aceeași perioadă a anului trecut (-0,3%). În luna august, spre deosebire de încasările din impozitul pe salarii, dinamica contribuțiilor înregistrează o scădere (-2,5% an/an), în condițiile în care fondul de salarii din economie se majorează cu 5,4%1 (Fig. 2). Încasările din contribuții sociale au fost afectate de:  prorogarea termenului de plată a obligațiilor fiscale declarate de către contribuabili, modificarea bazei de calcul a CAS și CASS datorată de salariații cu contract individual de muncă cu timp parțial și scutirea de la plată a contribuției asiguratorii în muncă (pentru șomajul tehnic). Încasările din impozitul pe profit au însumat 10,52 mld lei în primele opt luni ale anului curent, în scădere cu 14,6% față de perioada corespunzătoare a anului trecut (luna august consemnând totuși o ameliorare a dinamicii negative:  -6,7%). În structură, incasările din impozitul pe profit de la agenții economici s-au diminuat cu 10,3%1, în timp ce încasările din impozitul pe profit de la băncile comerciale s-au contractat cu 51,8%. Evoluția negativă este explicată în principal de contracția activității economice, amânarea achitării obligațiilor fiscale de către contribuabilii plătitori de impozit pe profit2, precum și de bonificațiile de 5% pentru marii contribuabili, respectiv 10% pentru contribuabilii mici și mijlocii, acordate pentru plata la scadență a impozitului pe profit (OUG 33/2020, bonificații acordate în sumă de 0,5 mld lei). Alte impozite pe venit, profit și câștiguri din capital de la persoane juridice au înregistrat 2,19 mld lei în primele opt luni ale anului, în scădere cu 17,1% (an/an). Evoluția acestor încasări a fost afectată, de asemenea, de amânarea plății obligațiilor fiscale declarate de către contribuabilii plătitori de impozit pe veniturile microîntreprinderilor precum și de bonificațiile de 10% acordate acestora pentru plata impozitului la scadență (OUG 33/2020). Încasările nete din TVA au înregistrat 35,12 mld lei în primele opt luni ale anului 2020, în scădere cu 14,9% comparativ cu nivelul înregistrat în perioada similară a anului trecut. Pe fondul revenirii activității unor sectoare economice, în luna august dinamica veniturilor brute din TVA s-a ameliorat (-5,3%), în concordanță cu baza macroeconomică relevantă. Evoluția încasărilor din TVA în primele opt luni ale anului a fost influențată negativ de:  creșterea rambursărilor de TVA cu 22,1%, an/an (+2,78 mld lei) cu scopul de a asigura companiilor un nivel de lichiditate suplimentar pe perioada crizei;   prorogarea termenului de plată a obligațiilor fiscale declarate; evoluțiile nefavorabile din sectoarele economice începând cu luna martie (cu precădere industrie, servicii pentru populație și comerțul cu autovehicule). Veniturile din accize au însumat 19,3 mld lei în primele opt luni ale anului 2020, prezentând o scădere de 3,2% față de nivelul înregistrat în perioada similară a anului trecut. Declinul este explicat de contracția încasărilor din accizele pentru produse energetice1, de 15,8% (an/an) în perioada ian-aug 2020, în principal ca urmare a reducerii consumului de carburanți începând din luna martie, în contextul crizei actuale. În schimb, veniturile din accizele pentru produsele din tutun au consemnat un avans de 13,9% (an/an), susținut și de majorarea nivelului accizei la țigarete cu 4,2%. Veniturile din taxele pe utilizarea bunurilor, autorizarea utilizării bunurilor sau pe desfășurarea de activități au înregistrat 2,58 mld lei în primele opt luni ale anului. Deși au consemnat o creștere semnificativă față de încasările înregistrate în aceeași perioadă a anului trecut, dinamica este explicată în principal de baza foarte redusă aferentă anului 2019, în condițiile în care au fost restituite taxe pentru prima înmatriculare ce au fost încasate în anii precedenți. De asemenea, avansul se datorează și încasării taxelor de licență de la ANCOM1. Totodată, în cadrul veniturilor din această sursă, încasările din taxele pe jocurile de noroc au scăzut în perioada analizată cu 21,1% (an/an), în condițiile scutirii de la plată a taxei aferente autorizaţiilor de exploatare a jocurilor de noroc pentru întreaga perioadă a stării de urgenţă decretate (OUG nr. 48/2020) și amânării la plată a unor obligații. Veniturile nefiscale au înregistrat 18,28 mld lei în primele opt luni ale anului 2020 și prezintă o scădere de 2,4% față de încasările din aceeași perioadă a anului trecut. Dinamica acestora a fost determinată în principal de contracția veniturilor din dividende (-1,78 mld lei). Sumele rambursate de Uniunea Europeană în contul plăților efectuate și donații au totalizat 13,32 mld lei în primele opt luni ale anului 2020, în creștere cu 35,4% față de perioada similară a anului trecut. Sumele includ și 1,2 mld lei aferente decontărilor din fonduri externe nerambursabile în contul îndemnizațiilor acordate pe perioada suspendării temporare a contractului individual de muncă din inițiativa angajatorului. Cheltuielile, în detaliuCheltuielile bugetului general consolidat în sumă de 256,09 mld lei au crescut în termeni nominali cu 13,3% față de aceeași perioadă a anului precedent. Exprimate ca procent din Produsul Intern Brut, cheltuielile au înregistrat o creștere cu 2,9 puncte procentuale de la 21,3% din PIB 2019 la 24,2% din PIB în 2020. Majorarea cheltuielilor se datorează și măsurilor care au fost avute în vedere pentru combaterea epidemiei de COVID-19, respectiv a sumelor necesare finanțării în regim de urgență a cheltuielilor de gestionare a situației epidemiologice cauzate de răspândirea coronavirusului SARS-CoV-2, pe de o parte, precum și a măsurilor cu caracter excepțional, în domeniul social și economic, pentru diminuarea efectelor negative asupra economiei cauzate de măsurile adoptate pentru limitarea infectării în rândul populației. Astfel, până la finele lunii august s-au plătit 3,98 mld lei pentru indemnizații acordate pe perioada suspendării temporare a contractului individual de muncă din inițiativa angajatorului, 813,1 mil lei pentru îndemnizații acordate pentru alți profesioniștii, precum și pentru persoanele care au încheiate convenții individuale de muncă care întrerup activitatea ca urmare a efectelor SARS-CoV-2, 639,6 mil lei reprezentând sume acordate angajatorilor pentru decontarea unei părți a salariului brut al angajaților menținuți în muncă (41,5%), 81,0 mil lei pentru îndemnizații acordate părinților pentru supravegherea copiilor pe perioada închiderii temporare a unităților de învățământ. Cheltuielile de personal au însumat 72,07 mld lei, în creștere cu 6% comparativ cu aceeași perioadă a anului precedent, reflectându-se majorările salariale, îndemnizația de hrană, atât cele aplicate începând cu 1 ianuarie 2019, acordate în temeiul Legii cadru nr. 153/2017 privind salarizarea personalului plătit din fonduri publice, cât și majorările salariale aplicate cu 1 ianuarie 2020. Exprimate ca pondere în PIB, cheltuielile de personal reprezintă un nivel de 6,8% din PIB, cu 0,4 puncte procentuale peste nivelul din aceeași perioadă a anului anterior. Din total cheltuielilor de personal, plățile reprezentând stimulentul de risc acordat pentru COVID 19 au fost de 236,2 milioane lei. Cheltuielile cu bunuri și servicii au fost 34,39 mld lei, în creștere cu 12,7% față de anul precedent. În cadrul bugetului general consolidat, majorările față de medie se înregistrează la nivelul administrației locale inclusiv spitalele din subordinea acestora, majorări determinate în special de plăți suplimentare pentru medicamente, materiale sanitare, reactivi și alte produse necesare diagnosticării și tratării pacienților infectați cu coronavirusul SARS-CoV-2. De asemenea, o creștere se reflectă și la bugetul Fondului național unic de asigurări sociale de sănătate de 9,3% față de aceeași perioadă a anului anterior determinată de deconturile mai mari pentru plata medicamentelor care fac obiectul contractelor cost-volum rezultat și pentru decontarea serviciilor medicale în ambulatoriu. Cheltuielile cu asistența socială au fost de 91,14 mld lei în creștere cu 22% comparativ cu aceeași perioadă a anului precedent. Evoluția cheltuielilor cu asistența socială a fost influențată, în principal, de majorarea punctului de pensie, începând cu 1 septembrie 2019, cu 15%, respectiv de la 1. 100 lei la 1. 265 lei, a îndemnizației sociale pentru pensionari garantată cu 10%, majorarea alocațiilor de stat pentru copii începând cu 1 mai 2019, precum și indexarea acestora cu rata inflației din anul 2019, începând cu 1 ianuarie 2020. Totodată, începând cu luna aprilie s-au realizat plăți determinate de măsurile care au fost luate cu caracter excepțional, în domeniul social și economic, pentru diminuarea efectelor negative generate de pandemia de COVID 19, cum ar fi plata pentru îndemnizații acordate pe perioada suspendării temporare a contractului individual de muncă din inițiativa angajatorului în valoare de 3,98 mld lei și pentru îndemnizații acordate pentru alți profesioniștii, pentru persoanele care au încheiate convenții individuale de muncă care întrerup activitatea ca urmare a efectelor SARS-CoV-2 în valoare de 813,1 mil lei, precum și sume acordate angajatorilor pentru decontarea unei părți a salariului brut al angajaților menținuți în muncă (41,5%) în valoare de 639,6 mil lei. De asemenea, se continuă decontările ale îndemnizațiilor de asigurări sociale de sănătate pentru concedii medicale în scopul diminuării stocului de plăți restante aferente acestora, astfel că pâna la sfârșitul lunii august plățile au fost de 2,48 mld lei, în creștere cu 61,1% mai mult față de aceeași perioadă a anului precedent. Cheltuielile cu subvențiile au fost de 4,94 mld lei, cea mai mare parte dintre acestea fiind alocate către sectorul agricol și transporturi, respectiv subvenții pentru sprijinirea producătorilor agricoli, subvenții pentru transportul călătorilor și pentru diferențe de preț și tarif. Alte cheltuieli au fost de 4,1 mld lei, reprezentând, în principal, sume aferente titlurilor de plată emise de Autoritatea Națională pentru Restituirea Proprietăților, conform legislației în vigoare, burse pentru elevi și studenți, alte despăgubiri civile, precum și indemnizații acordate părinților pentru supravegherea copiilor pe perioada închiderii temporare a unităților de învățământ (81,0 milioane lei). Cheltuielile privind proiectele finanțate din fonduri externe nerambursabile (inclusiv subvențiile de la Uniunea Europeană aferente agriculturii) au fost de 13,9 mld lei, cu 21,5% mai mari comparativ cu aceeași perioadă a anului precedent. Cheltuielile pentru investiții, care includ cheltuielile de capital, precum și cele aferente programelor de dezvoltare finanțate din surse interne și externe, au fost în valoare de 24,1 mld lei, cea mai mare sumă investită în economie în ultimii 10 ani aferentă primelor 8 luni ale anului, în creștere cu 26,9% mai mult decât aceeași perioadă a anului precedent. În cadrul bugetului general consolidat, majorările apar la bugetul de stat și la bugetele locale atât din fonduri naționale, cât și aferente proiectelor finanțate din fonduri externe nerambursabile. De asemenea, din bugetul Ministerului Afacerilor Interne s-au plătit 312,6 milioane lei pentru achiziționarea de produse - stocuri de urgență medicală, inclusiv scannere termice pentru combaterea răspândirii infecției cu coronavirusul SARS-COV-2. 
Guvernul prelungeşte până în aprilie suplimentarea cu 2.000 de posturi la ambulanţă şi DSP, din cauza crizei generate de Covid-19 
La 1 aprilie 2020 a intrat în vigoare Hotărârea Guvernului nr. 254/2020 prin care serviciile de ambulanţă şi direcţiile de sănătate publică au fost suplimentate cu 2.000 de posturi pe o perioadă de şase luni ca să facă faţă crizei determinate de noul coronavirus. Economica. net a scris, pe larg, despre acest subiect la acest link. Executivul vrea să prelungească suplimentarea numărului de posturi din DSP şi ambulanţă cu încă şase luni, în contextul evoluţiei îmbolnăvirilor cu Sars-CoV-2. "Având în vedere evoluţia situaţiei epidemiologice determinată de creșterea semnificativă a numărului de cazuri de coronavirus pe teritoriul României, coroborată cu instituirea unor noi măsuri în domeniul sănătăţii publice în situaţii de risc epidemiologic şi biologic prin care personalului direcțiilor de sănătate publică și al serviciilor de ambulanță i-au fost instituite obligații suplimentare, este necesar a se prelungi perioada de aplicabilitate a Hotărârii Guvernului nr. 254/ 2020 pentru completarea Hotărârii Guvernului nr. 144/2010 privind organizarea şi funcţionarea Ministerului Sănătăţii prin care a fost suplimentat numărul de posturi pentru serviciile publice de ambulanță și direcțiile de sănătate publică cu încă şase luni", se arată în proiectul de act normativ consultat de Economica. net. Concret, ce prevede proiectul de act normativ pus în dezbatere publică: Începând cu data de 1 aprilie 2020, pe o perioadă de maximum 12 luni, numărul maxim de posturi se suplimentează cu 2. 000 de posturi, din care: 
Aeroporturile din Cluj, Iaşi, Sibiu, Craiova şi Bacău vor beneficia de ajutor de stat pentru compensarea pierderilor avute ca urmare a pandemiei
	"Guvernul României a aprobat, în şedinţa de ieri, 24 septembrie, o Ordonanţă de urgenţă a Guvernului privind unele măsuri pentru susţinerea activităţii a 5 aeroporturi regionale, pentru compensarea pierderilor înregistrate ca urmare a pandemiei COVID-19 şi cauzate direct de această pandemie, în perioada martie-iunie 2020. Valoarea totală a ajutorului de stat care va fi acordat este de 22,284 de milioane de lei", a anunţat Ministerul Lucrărilor Publice, Dezvoltării şi Administraţiei (MLPDA). Vor beneficia de aceste sume aeroporturile din Cluj, Iaşi, Sibiu, Craiova şi Bacău. "Această măsură se încadrează în politica Guvernului României de sprijin acordat companiilor afectate de criză, pentru continuarea activităţilor economice şi pentru plata angajaţilor a căror activitate a fost întreruptă temporar, potrivit planului Naţional de Investiţii şi Relansare Economică", precizează MLPDA. 
Guvernul vrea să garanteze 100% din valoarea voucherelor de turism oferite ca alternativă la returnarea banilor
	Ministerul a prezentat, în şedinţa de Guvern de joi, 24 septembrie, în primă lectură, Ordonanţa de Urgenţă privind instituirea a două scheme de ajutor de stat, sub formă de garanţii şi sub formă de granturi, destinate sprijinirii operatorilor economici din turism. Proiectul de act normativ prevede, astfel, garantarea de către statul român în pondere de 100% a voucherelor oferite turiştilor de către agenţiile de turism şi structurile turistice cu funcţiuni de cazare, ca alternativă la rambursările în numerar aferente călătoriilor anulate, în cazul insovenţei emitenţilor voucherelor. În egală măsură, se doreşte acoperirea primelor de garantare datorate de beneficiarii schemei de ajutor de stat pentru garantarea voucherelor oferite turiştilor, ca alternativă la rambursările pentru pachetele turistice şi serviciile unice de călătorie, anulate în contextul pandemiei COVID-19. Cele două scheme de ajutor de stat vor avea o durată limitată, până la 31 decembrie 2020. Prin urmare, vor fi garantate doar voucherele emise până la această dată, indiferent de durata lor de valabilitate. Măsurile de sprijin propuse vor intra în vigoare doar după aprobarea Comisiei Europene. 
Transformarea digitală:  un proces cu avantaje nu doar financiare - Deloitte România	Autorul susţine că, în România, o ţară care se bucură de o susţinută notorietate în Europa în materie de oportunităţi în domeniul tehnologiei, mai mult de jumătate dintre companii (55%) au făcut doar mici investiţii în acest sector, potrivit celei mai recente ediţii a studiului Digital Economy and Society Index, aşadar încă există multe oportunităţi pe care le pot explora. Conform opiniei, transformarea digitală este un proces care necesită o recalibrare continuă atât a modelelor de afaceri, de operare şi de interacţionare cu clienţii, cât şi a competenţelor deţinute de companii. Pentru multe dintre acestea, demararea unui astfel de proces susţinut stă sub semnul rentabilităţii investiţiilor. Potrivit studiului Deloitte Digital Transformation 2020, companiile care înregistrează un nivel ridicat de digitalizare raportează creşteri ale veniturilor mult peste media industriei din care provin şi sunt de trei ori mai înclinate spre a raporta o creştere a veniturilor anuale globale decât organizaţiile cu un nivel mic de digitalizare. Este şi cazul producătorului de jucării Lego, care, prin iniţierea unui program de transformare digitală axat pe infrastructuri sigure, îmbunătăţirea experienţei consumatorilor şi introducerea unor noi servicii şi produse, a reuşit nu numai să evite falimentul în 2004, dar şi să îşi mărească şi veniturile. Compania a regândit întregul lanţ de aprovizionare prin sisteme de ERP, a reproiectat arhitectura sistemelor IT şi şi-a creat noi surse de venit, precum aplicaţiile şi jocurile mobile, ajungând cinci ani mai târziu să îşi dubleze veniturile. Pe lângă o creştere a veniturilor, în opinie se menţionează că transformarea digitală ajută şi la eficientizarea proceselor unei organizaţii. Atunci când Spotify, platforma de servicii de streaming muzical, anunţa în 2016 migrarea către serviciile de cloud oferite de Google, aceasta nu a făcut decât să opteze pentru o infrastructură mult mai flexibilă care să îi permită o reducere a costurilor şi a timpului petrecut pentru mentenanţa propriilor centre de date sau a celor închiriate. Mai mult, migrarea a oferit posibilitatea de a efectua mult mai rapid unele dezvoltări ale platformei, lucru care i-a permis să ofere o experienţă inovatoare clienţilor săi, inclusiv prin personalizarea automată a conţinutului. Mai mult decât atât, transformarea digitală este o ocazie de a îmbunătăţi semnificativ întreaga interacţiune cu clientul, de a-l duce în centrul filosofiei de business. Cu ajutorul analizei şi interpretării datelor, organizaţiile pot înţelege mai bine nevoile clienţilor şi lua măsuri în vederea îmbunătăţii calităţii serviciilor şi a produselor pe care le oferă. Confruntată cu rezultate economice slabe cauzate de o politică de expansiune excesivă căreia i se adăugau efectele crizei financiare din 2008, Starbucks a început să pună în aplicare în acel an un plan prin care combina data analytics şi IoT - Internet of Things -, programe de loialitate şi aplicaţii mobile, cu scopul de a planifica noile zone de amplasare a magazinelor sale sau a alinia serviciile şi produsele pe care le oferea cu preferinţele clienţilor. Conform opiniei, chiar dacă, de cele mai multe ori, companiile folosesc resurse interne în vederea transformării digitale, colaborarea cu potenţialii parteneri externi este la fel de importantă. Prin prisma parteneriatelor încheiate cu Lyft, una dintre cele mai importante reţele de transport din Statele Unite, şi cu Uber Eats, Starbucks este un exemplu edificator şi pentru modul în care relaţia dezvoltată cu colaboratorii externi poate ajuta în procesul de transformare digitală. Astfel, nu numai că Starbucks oferă valoare adăugată clienţilor săi prin acordarea de beneficii suplimentare în programul de loialitate în baza călătoriilor efectuate prin aplicaţia de ride-sharing, dar are şi o mai bună arie de acoperire pentru vânzarea produselor sale prin dezvoltarea programului de livrări. Potrivit consultantului, capitalul uman joacă un rol esenţial în transformarea digitală a unui business. Atunci când iniţiază un astfel de proces, companiile trebuie să ia în considerare şi gradul de cunoştinţe digitale ale angajaţilor. Procentul europenilor care deţin abilităţi digitale de bază, deşi în creştere, a cunoscut fluctuaţii foarte mici în ultimii cinci ani (58% în 2019, de la 55% în 2015), potrivit studiului Digital Economy and Society Index. În acest context, organizaţiile trebuie să depună eforturi considerabile - de la programe personalizate, de gamification, până la cele oferite prin intermediul telefonului mobil - pentru a perfecţiona capacităţile digitale ale angajaţilor, lucru care poate contribui la creşterea reputaţiei de angajator a companiei şi la îmbunătăţirea relaţiei dintre angajator şi angajaţi. Pentru multe companii care deja au ales calea transformării digitale, rentabilitatea investiţiilor a fost reflectată în modul în care acestea au înregistrat creşteri excepţionale, şi-au eficientizat procese, şi-au îmbunătăţit calitatea serviciilor şi a produselor pe care le oferă, au construit relaţii solide de business cu colaboratori externi şi au legat relaţii strânse cu angajaţii. Acestea au înţeles că valoarea adăugată generată de transformarea digitală are un impact major asupra întregului business pe termen lung nu doar din punct de vedere financiar. Companiile apelează din ce în ce mai mult la transformarea digitală din motive socio-economice, corelate cu atenţia sporită acordată comunităţilor în care activează, canalizându-şi atenţia asupra indicatorilor de mediu, sustenabilităţii şi diversităţii. Pentru companiile care sunt la început de drum, pe lângă conştientizarea tuturor beneficiilor antrenate de un proces de transformare digitală, este deopotrivă important să înţeleagă unde se poziţionează pe traiectoria acestui demers, care este gradul de digitalizare pe care şi-l doresc şi care sunt paşii de urmat pentru a-şi atinge obiectivele. Într-o primă instanţă, pot avea în vedere o strategie etapizată, care să stabilească investiţiile prioritare, astfel încât implementarea procesului de transformare digitală să fie una cât mai eficientă. 
Numărul fraudelor informatice, redus semnificativ la începutul pandemiei, a explodat în luna iunie
	Potrivit datelor publicate de SRI în buletinul semestrial privind securitatea cibernetică, statisticile arată că în prima lună a anului 2020 s-au înregistrat la nivel naţional 6291 activităţi de phishing, în luna februarie au fost 1609 astfel de infracţiuni, pentru ca debutul epidemiei în România să coincidă cu o scădere semnificativă. Astfel, în martie au fost constatate 243 activităţi de fraudă informatică, în aprilie numărul acestora a scăzut la 156, trendul s-a menţinut şi în luna mai când au fost 157 de fapte de phishing pentru ca numărul acţiunilor de tipul fraudelor online să explodeze în iunie 2002, când s-au înregistrat 26. 774 astfel de fapte. Din punctul de vedere al tipului de atacuri informatice, peste o treime, respectiv 33,7% dintre atacurile informatice din primul semestru al anului au avut la bază un virus de tip troian, peste 30% au fost de genul infostealer, peste 23% au fost de tipul exploit iar restul au fost atacuri informatice backdoor, tool sau worm. Pandemia de COVID-19 care a dus la creşterea numărului utilizatorilor şi a frecvenţei folosirii spaţiului online a fost folosită de către hackeri pentru obţinerea de informaţii dar şi de profituri financiare. „O serie de actori cibernetici au considerat contextul oportun pentru a derula activităţi ilegale de obţinere a datelor cu caracter personal sau beneficii financiare. Printre modalităţile de acţiune utilizate frecvent se numără:  dezvoltarea unor aplicaţii aparent legitime, care prin utilizare infectau dispozitivele mobile cu malware;   impersonarea unor aplicaţii oficiale, astfel încât prin accesarea acestora să se realizeze infectarea dispozitivului", informează SRI în documentul citat. În acest context a fost dezvoltată COVID 19 Tracker, o aplicaţie pentru terminalele mobile care rulează sistemul de operare Android. „Aceasta conţine un malware de tip ransomware, CovidLock, care deţine capabilităţi de blocare a ecranului dispozitivului şi de criptare a fişierelor existente pe acesta. În schimbul deblocării / redobândirii accesului se solicită în termen de 48 de ore, suma de 0. 011BTC (aproximativ 100$). În cazul neplăţii, atacatorul cibernetic ameninţă utilizatorul prin ştergerea datelor stocate pe dispozitiv (fişiere multimedia, agendă telefonică etc. ) şi prin expunerea datelor personale în mediul online (credenţiale, conturi utilizate în social media etc. ). Funcţionalitatea aparent legitimă a aplicaţiei vizează informarea utilizatorilor cu privire la posibile persoane infectate prezente în zona în care se află dispozitivul mobil. Odată deschisă aplicaţia, aceasta afişează două mesaje, prin care se cere permisiunea utilizatorilor de a primi alerte de la aplicaţie cât timp ecranul este blocat şi permisiunea de a oferi aplicaţiei acces în funcţia de Accesibilitate a device-ului pentru monitorizarea activă a statisticilor. În realitate, utilizatorul oferă atacatorului rolul de administrator al dispozitivului, fiind iniţiate automat operaţiile de blocare a ecranului şi criptare a fişierelor stocate" mai transmite SRI. CovidLock a utilizat tactici, tehnici şi proceduri:  Drive-by Compromise T1 (T1456) care presupune obţinerea accesului pe un dispozitiv prin accesarea unui website nelegitim;   App Auto-Start Device Boot (T140) care asigură activarea funcţiilor unei aplicaţii mobile odată cu pornirea dispozitivului, fără să fie nevoie de accesarea acesteia de către utilizator, Device Lockout (T1446) – presupune indisponibilizarea dispozitivelor pentru o perioadă determinată de timp. În plus, ransomware-ul CovidLock realiza interogări Domain Name Server (DNS), prin care se făceau trimiteri la două link-uri asociate platformei Pastebin (https: //pastebin[. ] com/zg6rz6qT şi https: //pastebin[. ]com/ GK8qrfaC ). În cadrul acestora se regăseau instrucţiunile pentru realizarea plăţii. Experţii în securitate cibernetică au publicat cheia necesară decriptării ("4865083501") pe mai multe site-uri de specialitate. „Contextul social actual a demonstrat încă o dată faptul că securizarea dispozitivelor şi aplicaţiilor mobile reprezintă o necesitate prin prisma evoluţiilor de la nivelul spaţiului cibernetic. În această perioadă, atacatorii cibernetici au exploatat deficienţele unor dispozitive devenite vulnerabile, atât din cauza factorului tehnologic, dar mai ales din cauza celui uman" mai notează SRI. 
Coaliţia pentru Dezvoltarea României:  Economia nu poate susţine creşterea pensiilor cu 40%	"Coaliţia pentru Dezvoltarea României reclamă populismul manifestat ieri în Parlament prin decizia de creştere a pensiilor cu câteva zile înainte de alegeri. CDR subliniază că economia ţării nu poate susţine creşterea cu 40% a cheltuielilor cu pensiile, în condiţiile evoluţiei negative a economiei la nivel mondial şi implicit naţional, cauzată de pandemia Covid-19. Mediul de afaceri este profund îngrijorat de modificările structurale pe care măsurile adoptate de Parlament le vor genera în bugetul de stat, care nu va mai avea resurse pentru investiţii, deşi ele ar trebui să fie motorul relansării economice", se arată într-un comunicat al CDR remis miercuri AGERPRES. Pe de altă parte, potrivit oamenilor de afaceri, România va trebui să facă faţă unui cost suplimentar atunci când se va împrumuta de pe plan internaţional pentru a finanţa creşterea pensiilor, cost ce va adânci deficitul bugetar şi, astfel, se poate declanşa spirala către o criză economică. "CDR face apel ca decidenţii responsabili să acţioneze în sensul evitării intrării României într-o criză financiară, care este iminentă, cât timp rămâne în vigoare măsura adoptată ieri (marţi, n.r.) de Parlament", subliniază documentul citat. Plenul Parlamentului a adoptat, marţi, rectificarea bugetară pe 2020, cu amendamentul PSD referitor la creşterea cu 40% a punctului de pensie. Au fost înregistrate 242 voturi 'pentru', 147 'împotrivă' şi 11 abţineri. Parlamentarii au decis, la propunerea PSD, abrogarea articolul potrivit căruia punctul de pensie se majora cu 14%, în acest fel rămânând în vigoare legea sistemului public de pensii care prevede majorarea acestuia cu 40%. CDR este o iniţiativă privată construită ca un acord de colaborare prin participarea colectivă a membrilor săi şi reuneşte organizaţii cum sunt Camera Americană de Comerţ în România (AmCham), Camera Franceză de Comerţ în România (CCIFER), Asociaţia Oamenilor de Afaceri din România (AOAR), Camera de Comerţ şi Industrie Română-Germană (AHK), Romanian Business Leaders (RBL), Consiliul Investitorilor Străini (FIC), Confederaţia Patronală Concordia (CPC) şi Consiliul Naţional al Întreprinderilor Private Mici şi Mijlocii din România (CNIPMMR). Companiile reprezentate de cele 25 de organizaţii de afaceri membre CDR angajează peste un milion de oameni şi generează aproximativ 50% din PIB. 
E oficial:  legea le permite medicilor de familie să le elibereze concediu medical oamenilor confirmaţi cu boala Covid-19, izolaţi la domiciliu
	Marţi, 22 septembrie, s-a publicat în Monitorul Oficial Ordinul comun al Ministerului Sănătăţii şi CNAS nr. 1602/946/2020 pentru modificarea şi completarea Normelor de aplicare a prevederilor Ordonanţei de urgenţă a Guvernului nr. 158/2005 privind concediile şi indemnizaţiile de asigurări sociale de sănătate, aprobate prin Ordinul ministrului Sănătăţii şi al preşedintelui CNAS nr. 15/2018/1. 311/2017, cu modificările și completările ulterioare. Ordinul antemenţionat le permite medicilor de familie să elibereze certificate de concediu medical oamenilor asiguraţi la sistemul asigurărilor sociale de sănătate, confirmaţi cu boala Covid-19, care sunt izolaţi la domiciliu şi care nu au obţinut aceste documente de la medicii din spitalele în care au fost evaluaţi. Aceştia beneficiază de concediu medical acordat de medicul lor de familie pe toată perioada pentru care autorităţile au dispus izolarea, conform Ordinului comun al Ministerului Sănătăţii şi CNAS nr. 1602/946/2020, consultat de Economica. net. ContextMai mulţi medici de familie din ţară au semnalat redacţiei Economica. net că de mai bine de o lună se confruntă tot mai des cu cazuri în care DSP a transmis oamenilor izolaţi la domiciliu că legea prevede ca medicul lor de familie să le elibereze concediul medical. Informaţia vehiculată de DSP e falsă, neavând temei legal până ieri. Abia începând de marţi, 22 septembrie, avem o bază legală care le permite medicilor de familie să acorde aceste documente medicale pacienţilor lor. Situaţie confirmată chiar de Federaţia Naţională a Patronatelor Medicilor de Familie (FNPMF), for reprezentativ al medicilor de familie, într-un comentariu publicat recent pe pagina sa socializare:  "Timp de două luni, din 21 iulie 2020 până în prezent, numeroşi pacienți au fost informați de reprezentanți ai unor Direcții de Sănătate Publică și unor Case de Asigurări de Sănătate județene și din municipiul Bucureşti că ”medicul de familie este obligat să vă dea concediul”, deși această informație era falsă, pur şi simplu o minciună", spune FNPMF. Concret, cum se modifică Normele de aplicare a OUG nr. 158/2005: Noua formă a Art. 23^1 alineatul (4) spune că: (4) Pentru persoana asigurată pentru care s-a instituit măsura izolării într-o unitate sanitară sau într-o locaţie alternativă ataşată unei unităţi sanitare şi care poate fi externată, cu condiţia izolării la domiciliu sau la locaţia declarată de persoana care urmează să fie izolată, medicul curant din spital care a îngrijit şi externat pacientul eliberează certificatul de concediu medical pentru durata internării şi poate acorda un concediu medical la externare până la împlinirea termenului maxim al perioadei de izolare sau pe o perioadă stabilită de acesta, conform prevederilor ordinului ministrului sănătății pentru aprobarea planurilor privind modalitatea de aplicare de direcțiile de sănătate publică județene și a municipiului București, de Institutul Național de Sănătate Publică, precum și de unitățile sanitare a măsurilor în domeniul sănătății publice în situații de risc epidemiologic de infectare cu virusul SARS-CoV-2. Spre comparaţie, până acum art. 23^1 alineatul (4) prevedea că: La articolul 23^1, după alineatul (4) se introduc alineatele (4^1) şi (4^2):(4^1) În situaţia în care data internării persoanei asigurate este ulterioară datei recoltării primei probe care confirmă boala infecto-contagioasă, pentru această perioadă certificatul de concediu medical se acordă de medicul de familie, în baza documentului eliberat de direcţia de sănătate publică, care cuprinde informaţii referitoare la data recoltării primei probe, data confirmării bolii infectocontagioase şi data internării persoanei bolnave. (4^2) Pentru perioada internării în unitatea sanitară prevăzută la alineatele (2) şi (4), precum şi pentru perioada prevăzută la alin. (4^1) se vor acorda certificate de concediu medical «iniţial». La articolul 23^1 se introduce alineatul (6^1) care spune că: Art articolul 23^1 (6^1) Persoana asigurată, confirmată cu o boală infecto-contagioasă (Covid-19 n. red), pentru care s-a instituit măsura izolării la domiciliu sau la o locaţie declarată, la recomandarea medicului care a efectuat evaluarea acesteia fără internare, în scopul constatării și menținerii riscului de transmitere a unei boli infectocontagioase, beneficiază de concediu medical acordat de medicul de familie, pe întreaga perioadă înscrisă în documentul eliberat de direcţia de sănătate publică, care cuprinde informații referitoare la medicul care a evaluat cazul, unitatea sanitară în care acesta își desfășoară activitatea, precum și recomandarea cu privire la instituirea măsurii izolării, cu precizarea perioadei pentru care se dispune această măsură, conform Ordinului antemenţionat, consultat de Economica. net. Noua formă a art. 23^1 alineatul 7 prevede că: (7) Certificatele de concediu medical prevăzute la alineatele (4^1), (5) şi (6^1) se eliberează după ultima zi a încetării perioadei de izolare, dar nu mai târziu de 30 de zile calendaristice de la data ultimei zile a încetării perioadei de izolare. Spre comparaţie, până acum art. 23^1 alineatul (7) spunea că: Lista completă a noutăţilor aduse de Ordinul comun al MS şi CNAS nr. 1602/946/2020 le găsiţi în Monitorul Oficial care poate fi consultat pe platforma de specialitate Lege5, la acest link. Citeşte în Economica. net şi:  Concediul medical în caz de izolare sau carantină - noi reglementări în vigoare de la 7 septembrie
Redeschiderea şcolilor creşte vânzările de laptopuri, tablete şi camere web cu 50%	Investiţii mai mari s-au făcut şi în zona de confort, românii petrecând tot mai mult timp acasă. Au cumpărat, astfel, televizoare mai mari şi mai performante, echipamente pentru întreţinerea curăţeniei, pentru gătit şi pentru desfăşurarea de activităţi fizice acasă. "Familiile cu copii şi cei care lucrează de acasă au fost în situaţia de a investi preponderent în echipamente hardware în această perioadă. Bugetul mediu per familie a crescut şi cu 50%, ajungând la aproximativ 1. 500 de lei. Iar particularităţile, atunci când vine vorba despre comportamentul de consum în aceasta perioadă, ţin de necesitate şi de rapiditate. Nu mai este nevoie de multe interacţiuni cu un produs până la achiziţia acestuia", a declarat Mihai Pătraşcu, CEO evoMAG. Şi segmentul corporate, reprezentat atât de domeniul public, cât şi de cel privat, a majorat achiziţiile de hardware din aceasta perioadă. "Spre exemplu, ca reacţie la contextul actual, am primit foarte multe cereri de la instituţii publice pentru cantităţi mai mari de echipamente în zona de primării şi consilii judeţene", a mai precizat Mihai Pătraşcu. Pe lângă dublarea numărului pe angajaţi din Departamentul Corporate, pentru a veni în sprijinul clienţilor, în ultimele două luni evoMAG a majorat numărul de salariaţi din depozit, pe segmentul de procesare de colete, din departamentul de Customer Care, Service şi Showroom. evoMAG este una dintre cele mai importante companii din industria de comerţ electronic din România. Magazinul online comercializează peste 170.000 de produse din domeniile IT&C, electrocasnice, auto, de îngrijire personală, sport & fitness, asigurări şi produse destinate nou-născuţilor. evoMAG este companie românească de familie, fondată în 2005, de Mihai Pătraşcu, care ocupă, în continuare, poziţia de director general. 
Murielle Lorilloux, CEO Vodafone România:  Nu suntem imuni la criză, fluxul de numerar a fost afectat	"Nu suntem imuni şi am fost afectaţi de criză atât la venituri, cât şi la cash flow. A fost o perioadă grea pentru noi, desigur nu mă compar cu industria Horeca sau cea a turismului, dar am fost afectaţi şi noi de asemenea afectaţi", a declarat la un eveniment online Murielle Lorilloux, CEO Vodafone România. Veniturile din servicii ale Vodafone România au scăzut cu 1,2% în trimestrul încheiat la data de 30 iunie 2020, în timp ce baza de clienţi a atins valoarea de 10,8 milioane, potrivit datelor publicate în luna iulie de operator. Astfel, la 30 iunie, veniturile din servicii ale operatorului telecom au ajuns la 189,7 milioane de euro, cu 1,2% sub valoarea înregistrată în aceeaşi perioadă a anului trecut. Aceasta a arătat că traficul de date în rețeaua Vodafone a crescut cu 40%-60% aproape "peste noapte" la începutul pandemiei. "Conectivitatea a devenit critică și acest lucru a fost evidențiat atât de mult în ultimele luni. Dacă v-aș fi întrebat anul trecut ce înseamnă pentru voi să fii conectat, cred că răspunsul ar fi fost diferit față de cel de astăzi", a spus CEO-ul Vodafone. Lorilloux este de părere că nu ne vom mai întoarce niciodată la modul de lucru de dinainte de pandemie şi a precizat ca angajaţii companie lucrează de acasă până cel puţin la începutul anului viitor, cu excepţia personalului din retail şi a echipelor tehnice, care reprezintă aproximativ 10-20% din totalul celor circa 3. 800 de angajaţi pe care grupul îi are în România. "Sunt multe experimente pe care le vom face în lunile următoare pentru a crea acest nou model de lucru digital în România Este vital să continuăm această transformare pentru a ajunge la o economie digitală şi la o Românie digitală, iar noi vom fi un facilitator cheie către atingerea acestui scop", a spus Murielle Lorilloux. Aceasta a afirmat că un avantaj competitiv pentru România l-a reprezentat conectivitatea şi este în acelaşi timp cel mai de preţ bun al ţării. "Cred că trăim vremuri importante în care conectivitatea a devenit esenţială şi nu a fost nicicând mai important să furnizăm acces către lumea conectată pentru toată lumea indiferent unde se află, ce vârstă au sau din ce mediu provin. Nimeni nu trebuie să rămână în urmă sau să fie uitat în calea către noua lume. Iar conectivitatea este unul dintre cele mai de preţ bunuri în România şi a fost un avantaj competitiv pentru România. În următorii ani va fi critic să vedem cum construim acest bun în jurul conectivităţii în România pentru a ne asigura că suntem pregătiţi pentru viitor. Vrem să ne păstrăm viziunea pe termen lung şi suntem încrezători că România se va redresa şi se va redresa şi mai bine prin transformare digitală. Chiar dacă am întâmpinat multe provocări în ultimele luni, scopul nostru la Vodafone este să conectăm pentru un viitor mai bun şi sperăm să putem face acest lucru în continuare". Vodafone a lansat, miercuri, pe piaţa din România serviciul Vodafone TV şi a primul mediabox 4K destinat serviciului de televiziune, ce îmbină interactivitatea, aplicaţiile de streaming şi cablul digital. De asemenea, Vodafone România a lansat noi oferte de servicii convergente fix-mobil, sub umbrela Vodafone ONE. 
Toate şedinţele Consiliului de Administraţie al BNR se desfăşoară online din cauza Covid-19 pe o rețea internă securizată a BNR
	De la începutul pandemiei şi până în prezent, majoritatea întalnirilor care au condus la aprobarea raportului asupra inflaţiei, a raportului de sustenabilitate şi a altor reuniuni ale liderilor sau directorilor de direcţii din BNR s-au ţinut online, după cum spune Mugur Tolici, directorul de resurse umane al BNR. Acesta a arătat în cadrul unei videoconferinţe de specialitate că multe dintre activităţile băncii centrale s-au schimbat în ultima perioadă ca urmare a declanşării pandemiei Covid 19. Astfel, urmând direcţiile trasate de celelalte bănci centrale din Uniunea Europeană, circa 90-95% din documentele intrate în BNR au fost online. Asta, în condiţiile în care, majoritatea solicitărilor, cererilor, depunerilor de acte se făceau până în luna martie a acestui an, fizic, la Registratura BNR. Tolici a arătat că în sprijinul telemuncii, întâlnirile între membrii mai multor direcţii din BNR s-au ţinut exclusiv online. Inclusiv cele ale Consiliului de Administraşie al BNR. Astfel, aşa cum a subliniat Dan Suciu, purtărtor de cuvânt şi director al direcţiei Comunicare din BNR, toate şedinţele Consiliului de Administraţie al BNR s-au ţinut fără întâlnirea fizică a membrilor. Astfel, toate şedinţele depolitică monetară au fost ţinute online, dar nu printr-o platformă oarecare,ci prin una proprie a BNR, care a avut canal propriu pentru fiecare persoană participantă la discuţie şi, bineînţeles, securitatea necesară. Conform directorului de HR al BNR, Mugur Tolici, la nivelul băncilor centrale din Uniunea Europeană un procent cuprins între 15% şi 75% dintre angajaţi au lucrat de labirou, iar restul s-au axat pe telemunca. 
Florin Cîțu:  Românii nu au simțit că sunt probleme când economia a fost închisă. Vom avea cel mai mic deficit din UE în 2020
	“N-au fost probleme în perioada de criză serioasă. Când economia a fost închisă. Și românii nu au simțit că sunt probleme. Pentru că au primit la timp șomajul tehnic, cei din sectorul public și-au primit salariile. Și am plătit și la timp facturile. Facturile restante de aproape doi ani de zile. Concedii medicale, rambursări de TVA și multe altele’, a spus Florin Cîțu în interviul amintit. Pui de comuniștiÎntrebat de situația împrumuturilor pe care România le face des în ultima vreme, Cîțu a răspuns că nu sunt ieșite din comun. Că deficitul trebuie acoperit și că mare parte din el e legat de cheltuielile cu combaterea efectelor COVID 19. Apoi sugerează că am sta bine în UE la acest capitol. “Astăzi în Europa, România se împrumută mai puțin decât toate țările. Dacă vă uitați la cât se împrumută Germania, Spania, Italia, la deficite de 14% din PIB. . . unele dintre sume ajung la jumătatea PIB-ului României”, a spus Cîțu. El subliniază în schimb că alta e problema reală. “Alta e problema. De ce când era guvernarea socialistă, acești pui de comuniști, deficitul creștea, în plină creștere economică? Peste tot în Europa scădea, jumătate din țările din Uniunea Europeană aveau excedent. Așa au fost distruse echilibrele macroeconomice ale României. În trei ani de zile de creștere economică, să ai cel mai mare deficit din UE, cea mai mare inflație din UE, și cele mai mari dobânzi. Să ajungi să ai dobânzi mai mari decât Grecia, aceasta înseamnă să nu ai responsabilitate asupra finanțelor publice.  În rezervele statului nu mai era nimic. Erau pe zero. Aștept instituțiile statului să găsească vinovații.  Doamna Dăncilă, care era premier, domnul Ciolacu, vicepremier, trebuie să răspundă pentru asta”,a spus Cîțu. Făgăduință:  Cel mai mic deficit din UE în 2020“Deși a început anul cu cel mai mare deficit bugetar din Uniunea Europeană, România îl va termina cu cel mai mic deficit din UE, chiar dacă avem voie să creștem deficitul, de la Comisie, nu ne vom folosi de asta. Toate țările va trebui să-și explice deficitele. Ce mă preocupă pe mine este cum finanțăm deficitul. Nu poți să te duci cu el la 20% sau la cât vrei. Sunt țări care vorbesc deja de creșteri de impozite anul viitor, Marea Britanie e un exemplu. Dar ca să n-ajungi la acea discuție. Pentru asta, trebuie să fii responsabil cu deficitul bugetar. Avem o țintă ambițioasă de 8,6%din PIB. Dar eu vreau să fie chiar mai mic de atât”, a spus ministrul. Fără impozite mărite sau inventateÎntrebat de posibilitatea măririi unor impozite, ministrul Finanțelor a exclus această posibilitate. “Există discuții la Uniunea Europeană, la care am participat prin Ecofin, să se treacă la stabilirea unor noi impozite prin majoritate calificată. Din partea României am zis că nu suntem de acord. Trebuie să rămână la vot absolut din partea tuturor membrilor. (. . . )Nu vom mări și nici nu vom pune impozite noi”, a spus ministrul, argumentând că acest mod de lucru a fost nociv în criza precedentă. Și că preferă impozite mici pe care să le plătească toată lumea. Cel mai negru scenariuÎntrebat cum va face România față unui scenariu negru, în care numărul îmbolnăvirilor devine foarte mare în perioada următoare și ar fi nevoie de un lockdown,ca în primăvară, Ministrul a răspuns că un astfel de scenariu este exclus. “Este exclus. Suntem pregătiți pentru orice. Vă spun sigur că economia nu se va mai închide 100%. Avem resurse să ținem numărul de infectări la un anumit nivel. Suntem pregătiți. Am și învățat din ce s-a întâmplat atunci (în primăvară) și avem și rezerve”,a spus Cîțu. Interviul integral poate fi urmărit aici
Eurostat:  România a avut în trimestrul doi una din cele mai scăzute rate de locuri de muncă vacante din Uniunea Europeană
	În perioada aprilie-iunie 2020, statele membre cu cele mai scăzute rate ale locurilor de muncă vacante erau Grecia (0,3%), Bulgaria (0,8%), Irlanda, Portugalia, Spania, România şi Polonia (toate cu 0,7%), în timp ce ţările membre cu cea mai ridicată rată a locurilor de muncă vacante au fost Cehia (5,4%), Belgia (3,1%) şi Austria (2,6%). Comparativ cu trimestrul doi din 2019, rata locurilor de muncă în perioada aprilie-iunie 2020 a crescut doar în Franţa (0,1 puncte procentuale - pp), a rămas stabilă în Bulgaria şi a scăzut în 25 ţări membre (inclusiv în România). Cel mai sever declin a fost înregistrat în Malta (minus 1,6 pp), Germania (minus 1,2 pp), Letonia şi Olanda (ambele cu minus un punct procentual). Pe sectoare de activitate, în România, rata locurilor de muncă vacante în trimestrul doi din 2020 era de 0,5% în industrie şi construcţii şi de 0,6% în servicii. La nivelul Uniunii Europene, rata locurilor de muncă vacante era de 1,4% în industrie şi construcţii şi de 1,7% în servicii. 
IEA și-a reevaluat în jos estimările privind cererea globală de petrol din acest an	Măsurile de izolare introduse pentru a ţine sub control răspândirea virusului au afectat în mod deosebit piaţa petrolieră, unde preţurile s-au prăbuşit şi au dus la acumularea unor stocuri mari de petrol şi combustibili la nivel mondial. În raportul său lunar, IEA şi-a redus estimările la 91,7 milioane de barili pe zi (bpd), în scădere cu 20. 000 bpd faţă de prognoza de luna trecută. "Ne aşteptăm ca redresarea cererii de petrol să încetinească semnificativ în semestrul doi din 2020. Va fi nevoie de câteva luni pentru revenirea economiei, în plus există pericolul ca un al doilea val de îmbolnăviri (deja vizibil în Europa) să ducă la noi restricţii", a apreciat organizaţia cu sediul la Paris. China - care a renunţat mai devreme decât alte economii importante la restricţii şi şi-a majorat consumul de ţiţei - continuă redresarea solidă, în timp ce creşterea numărului de îmbolnăviri în India a contribuit la cel mai semnificativ declin al cererii de petrol din aprilie, se arată în raportul IEA. La bursa ICE Futures, cotaţia barilului de petrol Brent din Marea Nordului cu livrare în luna noiembrie a scăzut cu 0,22 dolari, ajungând la închidere la valoarea de 39,61 dolari. Agenţia Internaţională a Energiei este principalul organism de consiliere pe probleme energetice al celor mai dezvoltate 29 de state. Agenţia a fost înfiinţată ca răspuns la primul şoc petrolier din 1973-1974 pentru a coordona eliberarea de petrol din stocurile de rezervă. Firma de consultanţă Rystad Energy a prognozat că barilul de petrol Brent se va stabiliza în jurul valorii de 60 de dolari în 2025, comparativ cu aproximativ 40 de dolari în prezent. 
Eurostat:  România, printre statele Uniunii Europene unde producţia industrială a crescut în iulie	În iunie, producţia industrială a crescut cu 9,5% în zona euro şi cu 9,6% în Uniunea Europeană. Cele mai mari creşteri lunare ale producţiei industriale în iulie au fost înregistrate în Portugalia (11,9%), Spania (9,4%), Irlanda (8,3%), Slovenia (8%), Italia (7,4%), Ungaria (7,1%), Slovacia (7%), Polonia (6,3%), Croaţia şi Cehia (ambele cu 5,7%), Franţa (3,8%), Grecia (3,4%) şi România (3,3%), singurele scăderi fiind în Danemarca (minus 4,9%), Letonia (minus 0,8%) şi Belgia (minus 0,5%). În iulie, comparativ cu perioada similară din 2019, producţia industrială a scăzut cu 7,7% în zona euro şi cu 7,3% în Uniunea Europeană. Singurele creşteri au fost în Irlanda (15,6%) Polonia (0,9%) şi Lituania (0,1%), iar cel mai sever declin a fost în Danemarca (minus 13,6%), Germania (minus 11,6%), Portugalia (minus 9,6%), Franţa (minus 8,1%), Italia şi Suedia (ambele cu minus 8%), Ungaria (minus 7,7%) şi România (minus 7,4%). 
Florin Cîțu:  Am eliminat toate scenariile apocaliptice pentru economia României	"Așa cum am anticipat, sectorul industrial își revine din trimestrul III. Nimeni nu poate să mai nege acest lucru. (. . . )Este deja din ce în ce mai clar că am eliminat toate scenariile apocaliptice pentru economia României. Scenariul nostru de bază cu o revenire în "V" a economiei în 2020 este acum acceptat de TOATĂ lumea",a scris ministrul pe pagina personală de Facebook. 
România pierde un milion de euro pe zi pentru că ţine parţial închise facilităţile de turism balneo şi spa	În 2020, numărul turiștilor care și-au făcut totuși curaj să vină la Tușnad, Vatra Dornei, Băile Govora, Sovata, Băile Herculane, Calimănești, Techirghiol, a fost mai mic cu 60% decât anul trecut. În aceste condiții, stațiunile balneare, cei peste 25. 000 de angajați din balneologie și SPA, dar și peste 60% din companiile cu profil balneo și spa vor intra în faliment până la finalul anului 2020. În piața spa, în 2019 au fost peste 1,21 milioane de clienți, dintre care peste un milion au optat pentru relaxare la saune si piscine si 217. 000 pentru tratamente spa de relaxare și prevenție, conform datelor cenralizate de despreSpa. ro. Citeşte şi:  Previziuni. Inflaţie negativă sau zero în augustÎn acest moment România, țara cu cele mai bogate resurse balneare din Europa, rămâne închisă, fără a putea să folosească resursele naturale, iar hotelurile din stațiunile balneare rămân paralizate din cauza facilităților închise încă din luna martie. industria se pregătește să închidă porțile stațiunilor și să trimită acasă mai mult de 50% specialiștii din domeniu, dacă măsurile de redeschidere nu vor fi adoptate foarte curând, după cum spun operatorii din domeniu. ”Este un moment foarte greu pentru antreprenorii și investitorii din întreaga țară. Trebuie înțeles urgent că până la sfârșitul anului riscăm să nu mai avem această industrie în România. Investițiile sunt blocate iar previziunile sunt absolut dramatice. Nu putem crede că suntem în postura de a cere dreptul să lucrăm, după ce am ridicat din praf și cenușă această industrie. Nu vrem să ne vedem colegii și familiile lor fără locuri de muncă și nici orașele balneare fără singura lor sursă de venit. Suntem pregătiți să demarăm mișcări de protest dacă nu se vor lua măsuri urgente. Poate vom avea într-o zi oameni în conducere care să iubească această industrie”, a declarat, în cadrul unei conferințe de presă, Nicu Rădulescu, președintele Organizației Patronala a Turismului Balnear din Romania (OPTBR). Citeşte şi:  CSALB către bănci:  "Reanalizaţi contractele din perspectiva consumatorului"În cadrul conferinței, specialiști medicali, antreprenori și investitori au sublinitat necesitatea de repornire completă, arătând că industria este pregătită să deschidă cu măsuri de siguranță și cu rigorile necesare, fiind deja o industrie ce lucrează cu rigori de igienă specifice unui centru medical și ce acum poate să vină în susținerea întăririi imunității în aceste momente importante. În timpul așteptării unei reacții din partea autorităților și un răspuns la apelurile făcute către stat, România pierde aproximativ un milion de euro pe zi generate de zona balneo și SPA. 
Membru al directoratului Transelectrica, infectat cu Covid-19. Ce măsuri a luat compania
	Iată, integral, comunicatul companiei: Având în vedere informațiile vehiculate în spațiul public în cursul după-amiezii de astăzi, 9 septembrie 2020, pentru o corectă informare a opiniei publice, Compania Națională de Transport al Energiei Electrice Transelectrica SA face următoarele precizări:  În cursul zilei de astăzi, 9 septembrie 2020, domnul Corneliu Bogdan Marcu, membru al Directoratului CNTEE Transelectrica SA, a informat telefonic conducerea Companiei cu privire la faptul că în cursul serii de 8 septembrie 2020 și-a făcut testul SARS COV-2 și a fost depistat pozitiv, atât el, cât și soția dumnealui, rezultatul primindu-l astăzi, 9 septembrie, în jurul orei 12. 00.  Domnul Corneliu Bogdan Marcu s-a autoizolat acasă împreună cu familia din cursul serii de 8 septembrie 2020.  Directoratul Companiei a informat de îndată Direcția de Sănătate Publică, prin email, cu privire la această situație.  În același timp, Conducerea Transelectrica a dispus următoarele măsuri menite să asigure desfășurarea activității societății în condiții de siguranță și protejarea personalului:   O parte dintre salariații identificați că au intrat în contact direct în ultima perioadă cu domnul Marcu au fost testați în cursul zilei de astăzi, urmând ca celelalte contacte identificate să fie testate pe parcursul zilei de mâine. Toate testele făcute au fost negative.   Realizarea în seara zilei de 9 septembrie 2020 a unei acțiuni de dezinfecție prin nebulizare în sediul Executivului Companiei.   Asigurarea condițiilor de lucru în regim de telemuncă pentru un număr mai mare de angajați, astfel încât la birou să fie prezent strict personalul a cărui activitate nu poate fi desfășurată de la distanță.  În plus, facem precizarea că, de la începutul pandemiei, la nivelul CNTEE Transelectrica SA au fost și sunt implementate o serie de măsuri de protecție a personalului prin punerea la dispoziție a materialelor sanitare (măști, mănuși, soluții dezinfectante), inclusiv prin măsurarea zilnică, la începerea programului, a temperaturii corporale a salariaților. Conducerea Companiei Naționale de Transport al Energiei Electrice colaborează cu autoritățile îndrituite și va pune la dispoziția acestora orice informație sau document va fi solicitat. 
România a primit undă verde din parte Comisiei Europene pentru acordarea de ajutoare de stat crescătorilor de bovine
	Potrivit unui comunicat al Executivului comunitar, schema a fost aprobată în conformitate cu Cadrul temporar pentru măsuri de ajutor. Conform schemei, sprijinul public va fi furnizat sub formă de subvenţii directe. Obiectivul schemei îl reprezintă ajutarea companiilor active în sectorul creşterii bovinelor în vederea rezolvării necesităţilor lor de lichiditate şi continuării activităţilor lor, pentru a asigura în final produsele alimentare şi materiile prime furajere necesare pentru industria alimentară şi pentru menţinerea locurilor de muncă. De această schemă ar urma să beneficieze peste  1.000de companii active în sectorul creşterii bovinelor. Comisia Europeană apreciază că schema României este în conformitate cu condiţiile din Cadrul temporar pentru măsuri de ajutor, subvenţiile nu depăşesc 100. 000 de euro per beneficiar, fiind furnizate prin Cadrul temporar pentru companii care desfăşoară activităţi în producţia primară de produse agricole, iar sprijinul poate fi acordat până la 31 decembrie 2020. Comisia Europeană a ajuns la concluzia că măsura este necesară, adecvată şi proporţională pentru a remedia perturbările grave din economia unui stat membre, în linie cu Articolul 107(3)(b) TFEU şi condiţiile din Cadrul temporar pentru măsuri de ajutor. Pe această bază, Executivul comunitar aprobă măsura conform reglementărilor UE privind ajutorul de stat. 
RE/MAX estimează o corecție medie între 5% și 10% a prețului pentru apartamente în România, cu variații în funcție de oraș
	Studiul a fost realizat pe un eșantion de 2. 130 de agenți și brokeri de top, din 27 de regiuni din Europa, cu o participare aproximativ egală de femei și bărbați, majoritatea cu vârste cuprinse între 30 și 45 de ani. Jumătate dintre participanții la studiu au o experiență de minim trei ani în cadrul agențiilor RE/MAX. În România, specialiștii estimează la o corecție medie la nivel național între 5 și 10% a prețului la apartamenteLa nivel european, pe segmentul vânzări, peste 50% dintre specialiști estimează scăderi ale prețurilor între 5-10%. Excepție fac Franța, Finlanda, Olanda, Cehia și Turcia, care prezic o creștere între 2%-5% a prețului la case. În România, la nivel național, specialiștii estimează o corecție medie între 5% și 10% a prețului pentru apartamente, cu variații în funcție de piață/oraș. Pe segmentul închirieri, respondenții prezic o scădere a prețurilor cuprinsă între 10% și 15%. Totodată, 70% dintre participanții la studiu indică scăderi între 10%-20% ale prețurilor pentru proprietăție comerciale. Pe plan local, 28% dintre respondenți estimează scăderi atât în mediul rural, cât și în cel urban. Peste 40% dintre respondenți estimează o stagnare sau o ușoara scădere a volumului de tranzacții imobiliare în RomâniaÎn ceea ce ține de volumul tranzacțiilor, specialiștii estimează o ușoară tendință de scădere la nivel european, cu excepția Franței, Poloniei, Bulgariei, unde circa 50% dintre participanți preconizează creșteri pe segmentul case. Pe plan local, peste 40% dintre participanți estimează o scădere a volumului de tranzacții imobiliare, pentru toate tipurile de proprietăți. De asemenea, mai mult de 65% dintre participanții la studiu preconizează o scădere a volumului de tranzacții pe segmentul comercial, atât la nivel de vânzări, cât și de achiziții. Totodată, peste 40% consideră că va scădea numărul tranzacțiilor pe segmentul proprietăți pentru investiții. Potrivit rezultatelor obținute, printre motivele principale care determină scăderea volumului de tranzacții se numără rata ridicată a șomajului și incertitudinea generală, respectiv nesiguranța financiară din partea cumpărătorilor. În România, RE/MAX este cea mai mare rețea de birouri imobiliare francizate, cu cel mai mare număr de agenți imobiliari, având, în prezent, peste 50 de francize și peste 500 de membri, recunoscut ca fiind cel mai puternic brand național în imobiliare. Planul de extindere la nivel național al RE/MAX România vizează, până în 2023, 110 birouri francizate și peste  1.000 de agenți imobiliari. Compania, înființată în 1973 în Denver, are astăzi peste 125. 000 de agenți afiliați, în 8. 000 de birouri, aflate în cca. 110 de ţări din întreaga lume. În Europa, RE/MAX este prezent în 40 de țări, cu peste 2. 000 birouri și 26.000 de agenți, continuând să se extindă. 
România, în top 10 ţări din UE cu cel mai mare declin al economiei în trimestrul doi – Eurostat
	Acestea sunt cele mai semnificative scăderi de când se publică datele, respectiv 1995. În primul trimestru din 2020, PIB-ul a înregistrat un declin de 3,7% în zona euro şi de 3,3% în UE, comparativ cu precedentele trei luni. În rândul statelor membre pentru care sunt disponibile datele pentru trimestrul doi din 2020, comparativ cu precedentele trei luni, cel mai sever declin s-a consemnat în Spania (minus 18,5%), Croaţia (minus 14,9%), Ungaria (minus 14,5%), Grecia (minus 14%), Portugalia (minus 13,9%), Franţa (minus 13,8%), Italia (minus 12,8) şi România (minus 12,3%). La polul opus se află Lituania (minus 5,5%), Estonia (minus 5,6%), Irlanda (minus 6,1%), Letonia (minus 6,5%) şi Danemarca (minus 6,9%). De asemenea, în trimestrul doi din 2020, comparativ cu perioada similară din 2019, zona euro a înregistrat o scădere de 14,7% şi UE un recul de 13,9%, după un declin de 3,3% şi, respectiv, 2,7%, în primele trei luni din 2020. Sunt de asemenea cele mai semnificative scăderi de când se publică aceste date, respectiv 1995. În rândul statelor membre pentru care sunt disponibile datele pentru trimestrul doi din 2020, comparativ cu perioada similară din 2019, cel mai sever declin a fost în Spania (minus 22,1%), Franţa (minus 18,9%) şi Italia (minus 17,7%), iar cel mai redus în Irlanda (minus 3,7%), Lituania (minus 4%) şi Finlanda (minus 6,3%). În trimestrul doi din 2020, comparativ cu perioada similară din 2019, economia României s-a contractat cu 10,5%. 
Cernat, Comisia Europeană:  Peste un milion şi jumătate de joburi în România depind de exporturi directe şi indirecte extra-UE
	"În 2020 ne aşteptăm la o reducere a exporturilor UE-27 între 280 şi 470 de miliarde de euro. Între 4 şi 7 milioane de joburi UE depind de exporturi şi riscă să fie pierdute în UE-27. În România, aproximativ 1,5 - 2 milioane de joburi depind de exporturi directe şi indirecte extra -UE. Ca urmare a crizei Covid, 150. 000 - 200. 000 de joburi pot fi pierdute în România", se menţionează în prezentarea susţinută de Lucian Cernat. Potrivit acestuia, comerţului european ar putea înregistra o scădere de circa 15%. "Vom avea o scădere a comerţului european undeva la 15%, probabil. Nici în timpul crizei financiare din 2008 - 2009 nu am avut o asemenea scădere a comerţului european. Deci, va fi un şoc extrem de serios şi majoritatea experţilor speră ca şocul să fie de scurtă durată şi să avem o relansare foarte rapidă.  Dacă ne uităm şi translatăm cele 10-15% de pierderi în exporturi şi importuri la cifra exporturilor, în 2020, ne aşteptăm la o pierdere undeva la 280 - 500 miliarde de euro. Cred că este mai simplu să traducem impactul în joburi, nu neapărat în miliarde, pentru că, în definitiv, aici doare cel mai mult", a spus Lucian Cernat. Acesta a subliniat că în România aproape două milioane de joburi sunt susţinute de comerţ cu restul lumii. "După toţi parametrii şi estimările pe care le aveam şi pe care le-am făcut în timpul fostului meu job ca economist-şef la Comisia Europeană pe probleme comerciale, am calculat undeva că de la 4 până la 7 milioane de joburi în Uniunea Europeană riscă să fie pierdute pentru că multe, 36 de milioane joburi în Uniunea Europeană, sunt susţinute de exporturi. Dacă ne uităm la România, avem şi în România aproape 2 milioane de joburi susţinute de comerţ cu restul lumii. Sunt joburi susţinute de exporturile României directe către China, Brazilia, Japonia, mai ştiu eu unde - sau exporturi indirecte. România este foarte bine integrată în piaţa unică:  trimitem piese şi componente către Austria şi Austria exportă către China, de exemplu, sau Rusia. Dacă acele exporturi dispar şi componentele şi piesele furnizate de un IMM românesc nu vor mai fi cumpărate, şi asta înseamnă joburi pierdute in România", a explicat reprezentantul Comisiei Europene. Lucian Cernat a arătat că, per total, peste 1 milion de joburi din România, poate chiar două, sunt în risc de a fi pierdute. "Deci, per total, peste 1 milion de joburi din România, poate chiar două, sunt în risc de a fi pierdute din cauza crizei economice create prin intermediul comerţului de criza Covid. Deci, 150.000 - 200.000 joburi, procentul proporţional de la cele 2 milioane de joburi este o cifră, cred eu, importantă pentru a ne pune pe gânduri şi a încerca nu numai la Bruxelles, dar şi la Bucureşti, să încercăm să vedem o politică comercială bine rodată până acum, cum poate fi adaptată pentru a evita această pierdere de până la 200. 000 de joburi", a susţinut el. Reprezentanţa Comisiei Europene a organizat luni o conferinţă online privind revizuirea politicii comerciale a Uniunii Europene. Comisia Europeană a lansat, în 16 iunie 2020, o revizuire majoră a politicii comerciale a Uniunii Europene, inclusiv o consultare publică prin care se solicită contribuţii din partea Parlamentului European, a statelor membre, a părţilor interesate şi a societăţii civile. Obiectivul Comisiei este de a ajunge la un consens în ceea ce priveşte o nouă direcţie pe termen mediu pentru politica comercială a UE, care să răspundă la o varietate de noi provocări globale şi să ţină seama de învăţămintele desprinse din criza provocată de coronavirus. Potrivit unui comunicat al Comisiei Europene din 17 iunie, rezultatele acestei noi consultări vor fi integrate într-o comunicare ce urmează să fie publicată spre sfârşitul anului. Astfel, revizuirea finală va fi rezultatul unui proces transparent şi incluziv, care va include consultarea publică online, discuţiile cu Parlamentul European şi statele membre, precum şi implicarea părţilor interesate relevante şi a reprezentanţilor societăţii civile. Consultarea acoperă toate subiectele relevante pentru politica comercială a UE, cu un accent deosebit pe următoarele aspecte:  construirea unei economii a UE rezistente şi sustenabile după coronavirus;   reformarea Organizaţiei Mondiale a Comerţului şi crearea de oportunităţi comerciale globale pentru întreprinderi, în special pentru întreprinderile mici şi mijlocii. Alte aspecte pe care se pune accent sunt:  maximizarea contribuţiei politicii comerciale la abordarea principalelor provocări globale, cum ar fi schimbările climatice, dezvoltarea durabilă sau tranziţia digitală şi consolidarea relaţiilor comerciale şi de investiţii cu principalii parteneri comerciali şi îmbunătăţirea condiţiilor de concurenţă echitabile şi protejarea întreprinderilor şi a cetăţenilor din UE. 
Majoritatea oraşelor mari şi cinci sectoare din Bucureşti au aprobat reducere la plata impozitului pe clădiri de până la 50% - Delloite
	Prin intermediul Ordonanței de Urgență nr. 69/2020, consiliile locale au primit dreptul să acorde o reducere la plata impozitului pe clădiri de până la 50% pentru perioada stării de urgență, dacă proprietarii sau chiriașii care utilizează clădirea respectivă și-au întrerupt activitatea total sau parțial din cauza restricțiilor impuse de autorități în contextul pandemiei de COVID-19. Proprietarii de clădiri închiriate trebuie să îndeplinească două condiții pentru a beneficia de această facilitate:  să fi redus chiria clienților cu cel puțin 50% și minimum jumătate din suprafața totală a clădirii să nu fi fost utilizată. Majoritatea orașelor mari și cinci sectoare din Municipiul București au aprobat implementarea acestor facilități sub o formă sau alta, condițiile fiind, în general, asemănătoare de la o autoritate locală la alta. Diferă totuși procentele de reducere acordate și perioadele pentru care este aplicabilă măsura. Astfel, în unele localități, reducerea de impozit s-a acordat doar pentru cele două luni în care s-a instituit starea de urgență, iar procentul a fost de 10% în anumite cazuri și de 50% în altele. În schimb, sunt și localități în care reducerea este mai semnificativă, fiind aplicabilă pentru tot anul și nu doar pentru cele două luni de stare de urgență, procentul variind și aici (17% în anumite cazuri și 25% în altele). Din experiența practică se constată că principalii beneficiari ai facilității ar fi proprietarii de centre comerciale mari și proprietarii de hoteluri care au avut activitatea suspendată în perioada stării de urgență. Însă de această măsură pot beneficia și proprietarii de fabrici care dețin hale mari de producție și care au fost nevoiți să întrerupă temporar sau total activitatea în perioada 16 martie–14 mai 2020. Pentru a beneficia de această facilitate, proprietarii trebuie să depună o cerere la autoritățile locale, însoțită de alte documente, menționate în deciziile consiliilor locale, până în data de 15 septembrie 2020. În general, documentele suplimentare solicitate de autoritățile locale se rezumă la certificatele pentru situație de urgență și, dacă este vorba de o clădire închiriată, la actele adiționale la contractele de închiriere, dar pot fi cerute și alte documente din care să reiasă că sunt îndeplinite condițiile de acordare a facilității, prevăzute în hotărârile autorităților locale. Cei care au plătit deja integral impozitul datorat pentru perioada stării de urgență sau pentru întregul an vor putea solicita restituirea sumelor aferente reducerii după ce primesc acceptul autorității locale cu privire la acordarea facilității. Între timp, s-a publicat și un proiect de ordonanță de urgență privind ajutorul de stat acordat chiriașilor, care prevede un sprijin de 50% din chiria datorată pentru perioada 22 martie–14 iunie 2020, în cazul în care sunt îndeplinite anumite condiții. Una dintre acestea este ca și centrul comercial să fi oferit chiriașului o reducere de minimum 50% din valoarea chiriei fixe. În cazul în care proiectul se va aproba în forma actuală, facilitatea se va adăuga celor existente deja în acest domeniu. 
Vacanțe în România asigurate automat în caz de COVID 19. Dacă te îmbolnăvești sau se amână din cauza măsurilor oficiale, iei banii înapoi
	"Turiştii care achiziţionează sejururi pe litoral pot avea asigurate riscurile împotriva Covid-19 atât în cazul îmbolnăvirilor, cât şi în cazul în care un membru al familiei este suspect de coronavirus şi este obligat să intre în carantină. Dacă turistul se îmbolnăveşte de Covid-19 în timpul călătoriei, atunci va beneficia de protecţie medicală completă", potrivit Litoralulromanesc. ro, turoperatorul care vinde pachete pe litoralul românesc al Mării Negre, scrie News. ro. Pentru a putea beneficia de asigurare, turistul trebuie să cumpere pachetul cu minimum 30 de zile înainte de a pleca în vacanţă. Daca turistul se îmbolnăveşte sau este plasat în carantină din cauză că este suspect de infecţie cu Covid-19 şi, din acest motiv, este obligat să anuleze călătoria planificată, asigurătorul îi va rambursa costurile de anulare. Este considerat motiv de anulare a vacanţei şi îmbolnăvirea cu Covid-19 a soţului/soţiei/sau a unei rude de gradul întâi care nu călătoreşte, dacă viaţa acelei persoane este pusă în pericol şi necesită terapie intensivă în spital. 
Costul orar al forţei de muncă în al doilea trimestru al anului a înregistrat o rată de creştere de 11,47% faţă de trimestrul precedent
	Costul orar al forţei de muncă (în formă ajustată după numărul zilelor lucrătoare) a crescut în toate activităţile economice comparativ cu trimestrul precedent. Aceste creşteri ale costului orar al forţei de muncă au fost determinate în principal de întreruperea/încetarea activităţii economice în contextul Covid-19, prin diminuarea timpului efectiv lucrat, dar şi prin reducerea cheltuielilor directe (salariale) cu forţa de muncă, cauzate de intrarea în şomaj tehnic a multor agenţi economici, precum şi de nerealizările de producţie ori încasările mai mici pe durata stării de urgenţă/alertă. Cea mai semnificativă creştere a costului orar al forţei de muncă (în formă ajustată după numărul zilelor lucrătoare) s-a regăsit în hoteluri şi restaurante (74,09%), urmată la mare distanţă de activităţi de spectacole, culturale şi recreative (30,01%). Aceste sectoare economice au fost şi cele mai afectate de întreruperea/încetarea activităţii agenţilor economici ca urmare a instituirii stării de urgenţă/alertă pe întreg teritoriul României. Deşi cheltuielile totale cu forţa de muncă din hoteluri şi restaurante au scăzut comparativ cu trimestrul precedent, scăderea timpului efectiv lucrat a fost mult mai accentuată, determinând astfel evoluţia crescătoare a costului orar al forţei de muncă. La polul opus, cea mai redusă creştere a costului orar al forţei de muncă (în formă ajustată după numărul zilelor lucrătoare) s-a înregistrat în construcţii (3,85%), activitate în care atât cheltuielile directe (salariale) cu forţa de muncă, cât şi timpul efectiv lucrat au avut evoluţii pozitive. Faţă de trimestrul anterior, creşterea componentei cheltuielilor directe (salariale) cu forţa de muncă a fost 11,58%, iar cea a cheltuielilor indirecte (non-salariale) a fost de 9,04%. Comparativ cu acelaşi trimestru al anului precedent, costul orar al forţei de muncă (în formă ajustată după numărul zilelor lucrătoare) a crescut în toate activităţile economice, evoluţia fiind similară cu cea comparativă cu trimestrul precedent. Principalele cauze ale creşterilor costului orar al forţei de muncă faţă de trimestrul corespunzător al anului precedent au fost, de asemenea, întreruperile/încetările activităţilor economice în contextul Covid-19, diminuarea timpului efectiv lucrat şi reducerea cheltuielilor directe (salariale) cu forţa de muncă din perioada stării de urgenţă/alertă. Cele mai semnificative creşteri ale costului orar al forţei de muncă (în formă ajustată după numărul zilelor lucrătoare) s-au regăsit tot în hoteluri şi restaurante (77,01%), respectiv în activităţile de spectacole, culturale şi recreative (41,36%). Cele mai mici creşteri ale costului orar al forţei de muncă (în formă ajustată după numărul zilelor lucrătoare) s-au înregistrat în activităţi profesionale, ştiinţifice şi tehnice (6,69%), respectiv în administraţie publică (6,05%). Creşterea faţă de acelaşi trimestru al anului precedent pentru componenta cheltuielilor directe (salariale) cu forţa de muncă a fost 16,20%, iar pentru componenta cheltuielilor indirecte (non-salariale) 14,13%. 
Cîțu, în primăvară:  Mă aștept că efectele economice ale COVID-19 să fie minime. Statistica, azi:  mergem spre forma de "L". Riscuri severe	„Mă aștept că efectele economice ale COVID -19 să fie MINIME în condițiile unui răspuns rapid al politicilor fiscale (după răspunsul politicii monetare). Combinația politică fiscală și investiții în tehnologie vă RECUPERA INTEGRAL în partea a doua anului pierderea suferită la nivel global în primul trimestru”, scria pe pagina proprie de Faceook ministrul Finanțelor Florin Cîțu, în 5 martie. Prognoza de vară a Comisiei Naționale Strategie și Prognoză a găsit însă altceva după jumătatea anului. “Prelungirea stării de alertă în trimestrul III va conduce la o revenire economică mai lentă decât estima guvernul în primăvară, întrucât reluarea activității economice nu se va face la capacitate deplină Vor fi în continuare activități afectate, precum restaurantele, turismul, transportul de persoane, în special cel aerian. ”, scrie Comisia. Riscurile sunt severe. Inclusiv al doilea valExperții instituției comentează că “în general, riscurile care pot influenţa proiecţiile de creştere din acest an sunt severe şi interconectate, dublate de un grad ridicat de incertitudine cu privire la apariţia unui al doilea val pandemic, lipsa unui vaccin, viteza redresării principalilor parteneri comerciali, schimbări de comportament ale consumatorilor etc.  Viteza de recuperare a decelerării economice din trimestrul II pare să fie mai lentă decât s-a anticipat iniţial şi va evolua în concordanţă cu situaţia pandemiei”. Seceta mai lipseaUn risc suplimentar, pe lângă cel indus de apariţia pandemiei, este aşteptat din partea sectorului agricol din cauza persistenţei secetei din prima parte a anului, cu efecte negative preponderent asupra culturilor de păioase. Scăderi și în următoarele trimestreComisia continuă că probabilitatea unei reveniri cu întârziere a activităţii industriale condiţionată de mediul extern va fi principalul factor care ar putea conduce la o dinamică negativă a PIB-ului și în ultimele două trimestre. Conform datelor publicate de Institutul Naţional de Statistică (INS), economia românească a consemnat o scădere a volumului activităţii cu 3,9% (serie ajustată sezonier) în primul semestru al anului curent comparativ cu perioada corespunzătoare din 2019, dar la nivelul trimestrului II scăderea a fost de - 10,5%, atât pe seria brută cât şi pe seria ajustată sezonier, ca urmare a ajustării negative destul de abrupte a exportului FOB (-33,6% în valută) şi a producţiei industriale (-26,8% în volum) în condițiile încetinirii tranzacțiilor comerciale internaţionale pe ramurile cu valoare adăugată ridicată. Factori noi în ecuație. De la V la LComisia enunță o serie de factori care au modificat prognozele mai optimiste din primăvară: - Continuarea stării de alertă în perioada iunie-august pentru asigurarea protecţiei sănătăţii populaţiei;  - Revenirea mai lentă a activităţii producţiei industriale, în corelaţie cu cereea externă;  - Prezenţa condiţiilor meteo nefavorabile care au afectat productia vegetală începând din trimestrul al doilea. Acţiunea cumulată a acestor factori va determina o diminuare a activităţii economiei în semestrul al doilea, rezultatul fiind revizuirea în jos a dinamicii PIB cu circa 2 puncte procentuale pentru anul 2020, faţă de prognoza de primăvară, concomitent cu aplatizarea profilului trimestrial spre o formă intermediară între „V” şi „L”. 
Industria de media şi divertisment din România îşi va contracta rata de creştere din cauza pandemiei
	Potrivit unui comunicat al companiei, estimările arată o revenire a creşterii din 2021 la o rată anuală medie de 6,76% până în 2024. România este cea mai puţin afectată de criza COVID-19 dintre pieţele din Europa Centrală şi de Est incluse în raport şi singura care va înregistra creştere în 2020. Se estimează că celelalte ţări din regiune vor raporta scăderi în 2020 faţă de anul precedent:  Ungaria de 7%, Polonia de 5% şi Cehia 5%. "Veniturile generate de industrie în acest an reflectă încetinirea economiei declanşată de pandemia COVID-19, dar perspectivele pe termen lung rămân în ansamblu pozitive. Distanţarea socială şi restricţiile de mobilitate au accelerat tranziţia consumatorilor către consumul digital, care se manifestă deja de câţiva ani, astfel că, în 2020, lumea divertismentului şi a mass-media a devenit mai distanţată, mai virtuală şi mai personală ca niciodată. Ca urmare, cererea consumatorilor pentru o gamă variată şi extinsă de opţiuni media oferite în această perioadă va continuă să crească", spune Florin Deaconescu, partener şi liderul echipei de servicii dedicate sectorului de Tehnologie, Media şi Telecom, PwC România. Cu cea mai mare partea a oamenilor acasă, piaţa de servicii OTT (ex. Netflix sau HBO Go) din România va avea cea mai mare creştere pe piaţa media şi de divertisment, de 32%, comparativ cu 2019, la 29 milioane euro. Şi va continua să crească în următorii ani, cu o rată medie anuală de 16,5%, la 48 milioane euro. A doua cea mai mare creştere la nivelul pieţei este estimată pentru segmentul de jocuri video şi e-sports (sporturi electronice), de 19%, atingând 136 milioane euro în acest an şi 195 milioane euro în anul 2024. Cheltuielile pentru accesul la internet continuă să rămână cel mai mare sector al industriei, cu 47% din piaţă şi respectiv 1,23 miliarde euro, fiind în creştere cu 9,7% comparativ cu 2019. Până în 2024, acestea vor totaliza 1,89 miliarde euro, cu un avans mediu anual de 11%. Următoarea creştere este estimată pentru publicitatea pe internet, de 7,4%, la 107 milioane euro. Acest segment va continua să crească cu o medie de 9% la 153 milioane euro până în 2024. Piaţa este foarte sensibilă la schimbarea comportamentului consumatorilor, publicitatea pe internet mobil fiind în creştere deosebit de puternică, deoarece smartphone-urile devin din ce în ce mai mult dispozitivul principal de consum media. Restricţiile determinate de pandemie a avut un efect pozitiv şi pentru vânzările de carte, pentru care este estimat un avans de 5,1% în 2020, mai mare decât în anul precedent, de 3%, până la valoarea de 69 milioane euro. Până în 2024, raportul PwC estimează o rată medie anuală de creştere de 2,42%. Pandemia COVID-19 şi-a desemnat însă şi pierzătorii, potrivit PwC, respectiv cinema, piaţa de publicitate outdoor, segmentul ziarelor şi revistelor tipărite, piaţa de evenimente B2B, veniturile din publicitatea TV, segmentul media B2B (Business to business) şi radio. Cu cinematografele închise şi cea mai mare parte a veniturilor provenind din vânzările de bilete, cea mai mare scădere, de 58%, va fi raportată de industria cinematografică, până la o valoare de 26 milioane euro. Totuşi, până în 2024 este estimată o revenire treptată a acestui sector până la 58 milioane euro, dar sub nivelul din 2019, de 62 milioane euro. Un alt segment care a pierdut din cauza pandemiei este piaţa de publicitate outdoor (-25%), care va ajunge în acest an la o valoare de 25 milioane euro. Perspectivele până în 2024 arată însă o revenire până la 43 milioane euro. Pentru sectorul media B2B (Business to business), care cuprinde anuarele şi cataloagele cu informaţii de afaceri şi publicitatea din acestea, revistele nişate, cărţile profesionale, târgurile şi expoziţiile, este estimată de asemenea o scădere de 13,7%, la 194 milioane euro, dar şi o revenire în următorii ani cu o rată medie de creştere de 3,27% pe an. Deja afectat de declin în ultimii ani, segmentul ziarelor şi revistelor tipărite din România şi-a adâncit scăderea la 13% în acest an, până la 62 milioane euro, urmând să rămână la un nivel similar până în 2024, când valoarea pieţei este estimată la 61 milioane euro. Şi televiziunea şi conţinutul video consumat acasă vor avea o scădere uşoară în acest an, previzionată la 6%, respectiv venituri de 465 milioane euro. Acesta este al doilea cel mai mare segment din România în termeni de venituri generate, după accesul la internet. În acest context, şi veniturile din publicitatea TV sunt estimate să scadă cu 7%, la 295 milioane euro, dar vor trece pe creştere din anul următor, urmând să ajungă la 388 milioane euro până în 2024. După ce înregistrase creştere anul trecut, segmentul radio, muzică şi podcast este aşteptat să scadă cu 9% în acest an, la 27 milioane euro, dar va reveni pe creştere şi va ajunge la 38 milioane euro peste patru ani. 
Clienţii îşi cumpără la pachet şi mănâncă pe stradă sau pe trotuar, iar noi stăm cu mesele strânse şi ne uităm la ei - proprietar Dabo Doner
	Reprezentanții Dabo susțin că, în ciuda eforturilor lor de a găsi cele mai bune căi pentru a depăși această situație, deciziile în segmentul HoReCa sunt mult prea dure și nu fac altceva decât să îngroape industria. Ne dorim să susținem în continuare business-ul și industria din care facem parte, însă reglementările pentru segmentul HoReCa sunt gestionate incorect și nu susțin în niciun fel antreprenorii sau companiile. Credem cu tărie că o cale eficientă de rezolvare stă, mai degrabă, în respectarea strictă a normelor de siguranță și igienă decât în introducerea de restricții dure, care să ruineze o întreagă industrie. Chiar dacă nouă, ca restaurant, ne impui să închidem la 23: 00, pe clienți tot n-ai cum să-i obligi să meargă acasă. Drept dovadă, mulți dintre ei tot găsesc metode de a se întâlni, de a se strânge prin alte locuri. Nu pot să stea la noi la restaurante, nicio problemă, se strâng la un grătar, în parcuri, pe plajă sau în diferite grupuri”, explică Dan Paștiu, fondatorul DAbo International. Nemulțumirea francizei vine și pe fondul măsurilor implementate de celelalte țări europene, acolo unde restaurantele sunt de mult deschise, atât în interior, cât și în exterior. În plus, prin adoptarea unor măsuri stricte de igienă, statele reușesc, se pare, să țină sub control numărul cazurilor de îmbolnăvire, mult sub numărul cazurilor raportate în România. “Guvernul din Anglia, de exemplu, susține 50% din notele de plată de la restaurante în luna august, pentru a stimula consumul și economia blocată de coronavirus în ultimele luni. Noi, în schimb, ne luptăm în continuare cu restricții dure și cu un program limitat de funcționare. În continuare vorbim despre pierderi uriașe pentru a ne menține pe linia de plutire și de costuri mari, legate de plata integrală a chiriilor, chiar dacă noi funcționăm pe avarie, plata personalului, plata echipamentelor de protecție sanitară necesare în toată acestă perioadă și așa mai departe”, a adăugat Dan Paștiu, fondatorul DAbo International. „Industria HoReCa este afectată serios, iar reglementările actuale nu ajută. Ne așteptam ca sezonul estival să ne fie favorabil și să recuperăm în această perioadă o parte dintre pierderile suferite până acum, însă și el a fost ruinat în momentul în care s-a decis închiderea teraselor după ora 23:00. În continuare, luptăm doar ca să ne menținem pe linia de plutire, iar incertitudinea în ceea ce privește sectorul HoReCa nu ne ajută deloc”, a adăugat Dan Paștiu, fondatorul Dabo International. Proprietarii restaurantelor de pe litoral sperau că în lunile iulie și august vor recupera pierderile suferite la începutul sezonului, atunci când au fost închiși. În schimb, ei sunt nevoiți să suporte în continuare pierderi și mai mari și să se confrunte cu o lipsă de predictibilitate care nu face altceva decât să îi împingă pe marginea prăpastiei. „Restricțiile Guvernului sunt pe cale să îngroape industria HoReCa. Clienții își cumpără la pachet și mănâncă pe stradă sau pe trotuar, unde apucă, iar noi stăm cu mesele strânse și ne uităm la ei. Dacă pandemia scăzuse deja vânzările de pe litoral cu 30% față de anii precedenți, decizia de a închide întreaga activitate la ora 23: 00 a scăzut vânzările la jumătate. Iar asta în timp ce cheltuielile au rămas aceleași. Chirii, taxe, impozite, toate sunt la fel ca în anii trecuți, deși încasările sunt mult mai mici. Iar controlele aș putea spune că s-au triplat. . . ”, explică Adrian Stănică, francizat Dabo Doner. Mai mult decât atât, vorbim și de schimbări în comportamentul de consum al clienților de pe litoral în această perioadă. În condițiile date, turiștii sunt nevoiți să renunțe la viața de noapte. Iar cei care ajung totuși pe litoral sunt mai cumpătați și cheltuie mai puțini bani în vacanță. Închiderea teraselor după ora 23: 00, mai ales pentru o locație precum cea din Vama Veche, reprezintă o pierdere enormă. A dispărut viața de noapte din stațiune, au dispărut clienții care petreceau până în zori și care treceau pe la Dabo indiferent de oră. Am fost nevoit să disponibilizez o parte din personal. . . nu putem face față chetuielilor în contextul încasărilor mai mici, rezultate al programului de lucru restrâns”, a adăugat Adrian Stănică. Deși noile măsuri de relaxare, aplicabile de la 1 septembrie, includ reluarea activității restaurantelor în spații închise, proprietarii de localuri își pun în continuare semne de întrebare asupra evoluției crizei și a reglementărilor statului din această toamnă, asta după un sezon estival care a fost pus sub restricții majore. Fondată de sibianul Dan Paștiu în 2013, franciza Dabo Doner numără în prezent 50 de unități deschise, care au în spate 30 de parteneri francizați. Dabo s-a extins rapid la nivel naţional, astfel că, în 2018, cifra de afaceri a întregului lanţ de restaurante a atins la 17 milioane de euro, iar în 2019 a ajuns la 22 milioane de euro. 
Sucursalele băncilor ar putea fi salvate de angajaţii care nu doresc să facă naveta până la sediul central
	În ultimii ani, băncile au început un proces de reducere a numărului de sucursale neprofitabile, însă, din cauza opoziţiei sindicatelor şi politicienilor, multe bănci nu au putut să îşi reducă numărul de sucursale atât de mult pe cât doreau. Acum,însă, unele bănci au decis să schimbe tactica şi să analizeze cum pot să profite de reţeaua lor extinsă de sucursale pentru a-şi adapta business-ul la noua realitate. "Băncile vor încerca să transforme în loc să închidă pur şi simplu un mare număr de sucursale neprofitabile", spune Daniel Dawson, de la firma de cercetare RBR. De exemplu, în Marea Britanie, grupul Virgin Money a anunţat că a identificat mai multe sucursale unde angajaţii băncii care locuiesc în zonă ar putea să lucreze, în loc să fac naveta până la sediu, în timp ce divizia britanică a Santander a anunţat că analizează o abordare similară. Grupul Lloyds a informat că va face mai multe "experimente" pentru a testa "cum, unde şi când" ar putea lucra cei peste 60. 000 de angajaţi ai săi, începând din octombrie. Potrivit datelor Federaţiei Bancare Europene, numărul de sucursale bancare în Uniunea Europeană a scăzut de la aproximativ 238. 000 în 2008 la 174. 000 la finele lui 2018. Acest declin ar putea să continue, pe măsură ce clienţii migrează spre online banking, un fenomen care s-a accelerat în timpul pandemiei. Însă, pentru unele bănci, provocările ridicate de pandemie reprezintă o temă de gândire. "Cred că pandemia de COVID-19 ar putea reprezenta o nouă oportunitate pentru sucursalele bancare", spune John Cronin, analist la Goodbody, care susţine că mai multe bănci britanice se gândesc să permită angajaţilor din birouri să lucreze de la sucursale. La rândul său, Daniel Dawson prognozează că şi alte bănci ar putea urma exemplul TSB, parte a grupului spaniol Sabadell, care a redus numărul de poziţii de tip front office, pentru a oferi mai multe servicii de consiliere sau vânzări, care sunt mai profitabile pentru o bancă. În Germania, banca regională Volksbank Stuttgart intenţionează să reutilizeze opt sucursale (aproximativ 10% din reţeaua sa de sucursale), astfel încât jumătate să ofere numai servicii de consiliere, iar restul să devină centre de tip self-service, fără niciun angajat. "Clienţii îşi schimbă comportamentul şi este un secret cunoscut de toată lumea că şi băncile fac modificări", spune Michael Huppert, membru în Consiliul de Administraţie al Volksbank Stuttgart. Andre Hasken de la ZEB Consulting este de părere că pandemia i-a determinat pe bancheri să se întrebe cum pot să utilizeze cel mai eficient sucursalele. "Băncile îşi pun întrebări cu privire la modul cum vor să arate sucursalele viitorului", susţine Andre Hasken. 
Dăianu (Consiliul fiscal):  trebuie crescute veniturile fiscale. E nevoie de voință politică și învingerea unor rețele de rezistență în societate
	Cităm în continuare din raportul Consiliului fiscal. Momentul cel mai acut al crizei actuale, determinat de restricțiile de ordin sanitar (efectul shutdown, de închidere parțială a economiilor), pare să fi trecut, iar procesul de revenire economică a început la nivelul majorității economiilor naționale, inclusiv în România. Războiul cu COVID-19 nu este terminat, el este unul de uzură. Ciclul epidemic condiționează viteza de revenire, pot exista „reînchideri” locale. Situația bugetară a României a fost și este foarte încordată, fapt reflectat și de plasarea singulară a României în procedura de deficit excesiv (PDE) a Comisiei Europene (CE) la începutul acestui an. Dezechilibrele macroeconomice – deficitul de cont curent (4,6% din PIB în 2019) și deficit bugetar structural (peste 4% din PIB) relativ mari și persistența unor presiuni mari pe buget pentru creșterea de cheltuieli permanente, reclamă o corecție macroeconomică în viitorul nu îndepărtat pentru a păstra accesul la finanțare pe piețe și ratingul de țară. Există o diferență esențială între a înregistra deficite bugetare de ordinul a 8-9% din PIB preponderent ca urmare a unor elemente de natură structurală, pe baza reducerii de taxe și a majorării unor cheltuieli permanente operate în ultimii ani, cum este cazul României și a înregistra deficite de același ordin de mărime preponderent ca urmare a implementării unor programe de sprijin pentru economie pentru contracararea efectelor economice și sociale ale pandemiei COVID-19, cum este cazul multor țări din UE. Acestea din urmă au spațiu de manevră pentru a stimula economia și, în plus, beneficiază de avantajul că aceste măsuri sunt de tip one-off și prin urmare nu vor mai afecta execuția bugetară atunci când stimulul va fi retras. Deci, nu vor fi necesare măsuri de corecție pentru revenirea la o traiectorie sustenabilă a politicii fiscal-bugetare. Există un trade-off (cost al renunțării la alternativă) între, pe de o parte, spațiul de manevră pentru a face față la crize majore, ceea ce reclamă cheltuieli de tip one-off și deficitul structural, pe de altă parte (România are cel mai înalt deficit structural în UE). Aceasta explică îndrăzneala mare a altor țări de a merge cu deficite bugetare spre și peste 10% fără a avea grija unor corecții macro inevitabile în anii următori. CF apreciază că intervalul de 4 - 6% pentru contracția PIB din acest an își păstrează validitatea. Esența celei de-a doua rectificări bugetare pe partea de cheltuieli este reprezentată, în opinia CF, de o deteriorare suplimentară la nivelul anului 2020 – majorare discreționară de cheltuieli permanente și slăbiciuni suplimentare în construcția bugetară-, la care se adaugă o majorare a unor elemente de tip one-off. CF apreciază intenția Guvernului de a majora cheltuielile de investiții, chiar și în condițiile deteriorării semnificative a resurselor mobilizate la bugetul general consolidat. În urma analizei datelor aferente celei de-a doua rectificări bugetare, CF constată o nouă deteriorare a poziției finanțelor publice de ordinul a 0,6-0,8 pp din PIB la nivelul anului 2020, comparativ cu estimările sale de la prima rectificare, ca urmare a majorărilor de cheltuieli operate. Având în vedere scenariul de bază al CF caracterizat de o scădere a PIB real cuprinsă între 4 și 6%, estimarea de deficit bugetar pentru 2020 este cuprinsă între 8,6-9,4% din PIB. În acest context economic, sanitar și electoral, caracterizat de incertitudini neobișnuit de mari nu pot fi excluse evoluții mai nefavorabile decât cele anticipate în acest moment. Intrăm cu stângul în 2021Punctul de plecare al deficitului bugetar pentru anul 2021 ar fi de cel puțin 7,5% din PIB, chiar admițând expirarea măsurilor temporare și revenirea economiei prognozată de CNSP - creștere economică de 4,9% pentru anul 2021. Aceste perspective ale bugetului public reclamă o prudență sporită în adoptarea oricăror măsuri de politică fiscal-bugetară și identificarea din timp a unei strategii graduale și coerente de consolidare bugetară, care să minimizeze costurile economice și sociale asociate. Majorarea punctului de pensie de 14% implică un efort bugetar de 3,6 mld. lei în anul 2020 și respectiv 10,92 mld. lei în anul 2021. O astfel de măsură, cu impact important asupra construcției bugetare pe anul 2021, ar trebui inclusă într-un cadru fiscal-bugetar pe termen mediu. Daniel Dăianu, șeful Consiliului și semnatarul raportului citat, reiterează că este absolut necesară creșterea veniturilor fiscale (bugetare) pentru a face față unor crize viitoare, pentru a avea un buget public mai robust. Este falsă teza că aceste venituri nu pot fi mărite având în vedere experiența altor state cu structuri economice și instituționale similare din UE. Dar este nevoie de voință politică și învingerea unor rețele de rezistență in societate. Citiți aici raportul complet. 
Efect Covid-19:  Fondul din care e finanţată Sănătatea a primit cele mai mari subvenţii din 2013 încoace:  4,57 miliarde lei în primele şapte luni
	Fondul Naţional Unic de Asigurări Sociale de Sănătate (FNUASS) este gestionat de CNAS, iar veniturile sale sunt formate din contribuţiile sociale de asigurări de sănătate (CASS) plătite de salariaţi, dar şi de alte categorii de asiguraţi care achită CASS, din taxa clawback plătită de producătorii de medicamente şi din subvenții. Din banii colectați la Fondul Sănătăţii, CNAS plăteşte medicilor, dar şi celorlaţi furnizori de servicii medicale care au încheiat contracte cu Casele Teritoriale de Asigurări de Sănătate, serviciile medicale, medicamentele şi dispozitivele medicale acordate pacienţilor. De asemenea, din Fondul Sănătăţii sunt viraţi bani către spitale ca să acopere majorările de venituri acordate personalului medico-sanitar şi auxiliar, în baza Legii salarizării unice. Economica. net a obţinut execuţiile Fondului Sănătăţii din ultimele două luni, de la CNAS, le-a analizat şi iată ce a găsit: A scăzut deficitul pentru că au crescut subvenţiile la Fond. FNUASS a avut deficit de 1,71 de miliarde de lei în primele şapte luni din 2020, cu peste 4% mai mic decât în aceeaşi perioadă a anului 2019, reiese dintr-o analiză Economica. net bazată pe execuţiile FNUASS, obţinute de la CNAS. Aceasta, în contextul în care în subvenţiile primite de FNUASS ajung la 4,57 de miliarde de lei în primele şapte luni din 2020 şi sunt de aproape şase ori mai mari decât în aceeaşi perioadă din 2019, arată o analiza Economica. net. Citeşte şi Criza provocată de Covid-19 urcă deficitul Fondului Sănătăţii la 3,63 miliarde lei în primele cinci luni, cel puţin dublu faţă de anul trecutExecuţia Fondului Sănătăţii în primele şapte luni ale acestui an:  cresc notabil subvenţiile şi încasările din taxa clawback plătită de producătorii de medicamente. FNUASS a avut încasări totale de 25,28 de miliarde de lei în primele şapte luni ale anului, cu 18,44% mai mari decât în aceeaşi perioadă din 2019. Veniturile din taxa clawback plătită de producătorii de medicamente se ridică la 2,2 miliarde de lei în primele şapte luni ale anului şi sunt cu 39,65% mai mari decât în perioada identică a anului 2019. Veniturile încasate la FNUASS din contribuţiile de asigurări de sănătate au ajuns la 18,56 de miliarde de lei în perioada ianuarie - iulie 2020 şi sunt cu 2% mai mici decât în aceeaşi perioadă din 2019. Scăderea se datorează măsurilor luate de Guvern ca să limiteze răspândirea noului coronavirus, care au condus la suspendarea sau închiderea multor firme din martie până în prezent. Aceasta, în contextul în care valoarea CASS plătite de asiguraţi e mai mare decât în 2019, pe fondul creşterii salariului minim pe economie în 2020 (cota de contribuţie a rămas la nivelul de 10% însă). Subvenţiile primite de FNUASS ajung la 4,57 de miliarde de lei în primele şapte luni din 2020 şi sunt de peste cinci ori mai mari decât în aceeaşi perioadă din 2019, reiese din analiza Economica. net. De asemenea, subvenţiile primite de Fondul Sănătăţii în perioada antemenţionată sunt cele mai mari din 2013 încoace, arată o comparaţie făcută de Economica. net pe baza execuţiilor Fondului. Peste 78% din valoarea subvenţiilor virate la FNUASS în primele şapte luni ale acestui an a fost virată la Fond doar în luna iulie (3,61 miliarde lei - subvenţii primite, în iulie, de FNUASS), arată analiza făcută de Economica. net. AnulCuantumul subvenţiilor primite de FNUASS în primele şapte luni ale anilor20204,57 miliarde lei2019Peste 774 de milioane lei2018Peste 743 de milioane lei2017Peste 779 de milioane lei2016Peste 1,58 miliarde lei2015Peste 835 de milioane lei20141,59 miliarde lei20131,8 miliarde leiSursă:  Calcule făcute de Economica. net şi bazate pe execuţiile Fondului Sănătăţii. Precizare:  diferenţa dintre încasările totale la Fond şi sursele de venit antemenţionate (CASS, clawback, subvenţii) e acoperită de veniturile FNUASS, încasate în contul unic, în curs de distribuire, precum şi de veniturile nefiscale la Fond, reiese din analiza Economica. net. Pe ce am cheltuit baniiPlăţile totale din FNUASS se ridică la aproape 27 de miliarde de lei în primele şapte luni din 2020 şi sunt cu 16,7% mai mari decât în aceeaşi perioadă din 2019, arată execuţiile comparate de Economica. net. Defalcat, plăţile făcute din FNUASS pentru produsele farmaceutice, materialele sanitare şi dispozitive medicale acordate în sistemul asigurărilor sociale de sănătate au ajuns la 8,26 de miliarde de lei în primele şapte luni din 2020 şi sunt cu 15,15% mai mari decât în aceeaşi perioadă din 2019, reiese dintr-o comparaţie făcută de Economica. net pe baza execuţiilor Fondului. Plăţile din Fond pentru serviciile medicale acordate în unităţile sanitare cu paturi în primele şapte luni se ridică la 6,61 de miliarde de lei şi sunt cu 8% mai mari decât în aceeaşi perioadă din 2019. Creşterile de venituri din spitale, acordate în baza Legii salarizării unice, au costat FNUASS 6,27 de miliarde de lei în primele şapte luni, cu 14,18% mai mult decât în aceeaşi perioadă din 2019. 
MAS RE, pierderi de 39 de milioane de euro în ultimul an financiar şi lucrări stopate la unele proiecte de mall din România din cauza COVID-19	Majoritatea pierderilor Mas RE sunt cauzate de impactul pandemiei de COVID-19, care a afectat atât valoarea proprietăților, cât și încasările din chirii ale investitorului, al cărui plan de a vinde activele deținute pe piețele occidentale pentru a se concentra pe piața Europei Centrale și de Est se va prelungi, o parte dintre tranzacțiile în curs fiind anulate sau, în cel mai bun caz, amânate. De altfel, MAS RE nu a declarat dividendele pentru sfârșitul acestui an financiar. „MAS va lua în considerare reluarea plăților dividendelor atunci când pandemia se va fi încheiat efectiv, angajamentele de finanțare sunt susținute, afacerea este suficient de profitabilă și în funcție de atractivitatea oportunităților de investiții în raport cu lichiditatea disponibilă la momentul respectiv”, arată oficialii MAS RE în ultimul raport al companiei. MAS RE deține pe piața românească, în proporție de 100%, mall-urile: Alături de alte două mall-uri din Bulgaria și unul din Polonia, MAS RE are un portofoliu de 319. 000 de mp, de centre comerciale care aduc venituri din chirii, deținute în totalitate. De asemenea, compania derulează și un joint venture cu Prime Kapital (40%-60%), care are în proprietate sau în dezvoltare mai multe mall-uri, birouri și proiecte rezidențiale, toate în România, printre care: Conform raportului companiei, și extinderea Militari Shopping Centre, de la 54. 000 de mp la 67. 900 de mp este pusă on hold din cauza pandemiei de COVID-19, iar același lucru este valabil și pentru extinderile plănuite pentru Baia Mare Value Centre și Roman Value Centre, dar și cu cea a DN1 Value Centre, mall de 27. 000 mp. În schimb, lucrările de modernizare ale Atrium Mall Arad continuă. În fine, pandemia a amânat şi livrarea Dâmboviţa Mall din primăvară, până spre sfârşitul verii. 
Restaurantele se vor închide în localităţile in care indicele de răspândire a virusului SARS-CoV-2 va fi mai mare de 1,5 la 1000 de locuitori	"Restaurantele, la nivel de judeţ, funcţionează, excepţie fac cele din localităţile unde se depăşeşte acest indice de 1,5 şi decizia este la nivelul Comitetului Judeţean de Situaţii de Urgenţă. Dacă este un judeţ în care avem peste 1,5, dar este o localitate care are sub 1,5, atunci decizia este tot la Comitetul Judeţean de Situaţii de Urgenţă dacă se poate desfăşura activitate de servire.  În momentul în care evaluarea săptămânală va arăta o creştere a acelui indice, în localitatea respectivă, se va închide acel restaurant", a afirmat Tătaru luni la Parlament. Întrebat dacă se va putea face faţă unui eventual val de noi cazuri de COVID-19 apărute în urma deschiderii restaurantelor, teatrelor, sălilor de cinematografe şi a şcolilor, Tătaru a răspuns:  "În măsura în care avem o respectare a regulilor impuse prin ordin de ministru pentru fiecare activitate care se reia, atunci putem gestiona o creştere mică a numărului de cazuri pe care o asumăm. În cazul în care nu se vor respecta aceste reguli, vom avea o creştere mare a numărului de cazuri". Tătaru a menţionat că, în cazul respectării regulilor, creşterea prognozată este de până în 1. 500 de cazuri pe zi. "Dacă nu se respectă regulile, atunci vom fi nevoiţi să intervenim cu restricţii în anumite zone", a adăugat el. Referindu-se la începerea şcolilor, Tătaru a explicat:  "DSP-urile au epidemiologi, iar fiecare şcoală în parte este evaluată.  Sunt trei scenarii şi se poate face şi învăţământ online acolo unde avem un indice de peste 3.  Indicaţia de la începutul acestei pandemii a fost de a avea grijă ca bunicii să nu fie cu copiii". 
Regulile pentru redeschiderea restaurantelor, de la 1 septembrie	Iată condițiile în care se vor redeschide restaurantele, începând din 1 septembrie, comunicate de Grupul pentru Comunicare StrategicăAstfel sunt implementate recomandările transmise de Comitetul Național pentru Situații de Urgență prin Hotărârea numărul 43, cele mai importante aspecte fiind legate de: - permiterea reluării activității restaurantelor și cafenelelor aflate în interiorul unor clădiri, cu respectarea normelor de protecție stabilite de specialiști, activitatea putând fii reluată în județele unde incidența cumulată a cazurilor în ultimele 14 zile este mai mică sau egală de 1,5/ 1.000de locuitori;  - administratorii restaurantelor și cafenelelor, atât a celor de la exterior, cât și a celor de la interior, trebuie să asigure o distanță de minimum 2 metri între mese și să limiteze ocuparea meselor la maximum 6 persoane la o masă;  - se menține interdicția pentru activități de tip bar/club/discotecă;  - reluarea activității cinematografelor și instituțiilor care organizează spectacole sau concerte, cu respectarea anumitor norme de protecție;  - creșterea numărului persoanelor care pot participa la evenimente private, noile norme stabilind că la evenimentele private organizate în interior pot participa maxim 50 de persoane, iar la cele organizate în exterior cel mult 100 de persoane. 
Cum vrea PSD să conducă țara, dacă trece moțiunea de cenzură? Programul de guvernare al social democraților, făcut public de Sorin Grindeanu	Prim-vicepreşedintele PSD, Sorin Grindeanu, a anunţat, duminică, într-o conferinţă de presă, că PSD are un program de guvernare cu obiective pe termen scurt, dar şi pe termen lung, pe care toţi parlamentarii îl vor avea pe masă la votarea moţiunii de cenzură de luni şi care include „trei mari priorităţi”:  sănătate, educaţie şi economie, anunță News. ro. „În esenţă am construit acest program de guvernare pentru a răspunde la patru lucruri fundamentale:  unu - gestionarea profesionistă a crizei sanitare, doi - deschiderea în siguranţă a şcolilor, trei - relansarea cu adevărat a economiei şi patru- creşterea veniturilor românilor”, a declarat Grindeanu. În ceea ce priveşte sănătatea şi gestionarea crizei COVID-19, PSD promite, printre altele, „transparenţă”, sprijin pentru mediul privat în lupta cu boala şi testarea în masă. „Introducem decontarea integrală a costurilor de testare pentru toate persoanele suspecte şi decontarea parţială a testelor la cerere similar decontării parţiale a medicamentelor, termenul este luna septembrie”, a declarat Grindeanu, în acest context. Social-democraţii mai promit că, în prima săptămână de guvernare, noul guvern va asigura măşti de protecţie inclusiv pentru agenţi economici. „E mult mai eficient pentru stat să pună la dispoziţie măşti care să permită continuarea activităţii economice, decât să suporte 75% şomaj tehnic”, explică fostul premier. În ceea ce priveşte educaţia, PSD propune un program pentru desfăşurarea învăţământului online, promiţând „acces echitabil” pentru toţi elevii şi studenţii din România, prin achiziţionarea de laptopuri şi tablete cu abonament la internet, pentru cei din categoriile defavorizate, pentru elevii şi studenţii care solicită acest lucru, dar şi pentru cadrele didactice. „Trebuie să reparăm ceea ce a făcut Guvernul PNL şi să deblocăm licitaţia pentru tablete şi laptopuri. Termen: septembrie.  Propunem construirea rapidă a unui Corp naţional de asistenţi didactici voluntari, toţi cu competenţe digitale, care să secondeze profesorul titular în contextul separării clasei în două colective de lucru”, a spus liderul social-democrat. Acesta a adăugat că PSD susţine finanţarea autorităţilor locale pentru a acestea să poată asigura dezinfectarea unităţilor de învăţământ. Pe plan economic, social-democraţii susţin dezvoltarea producţiei în România şi propun „regândirea lanţurilor de producţie pe componente interne”. Pentru sprijinirea industriei auto, PSD promite dublarea în următoarele luni, a bugetului pentru programul Rabla Clasic de la 405 la 810 milioane de lei şi creşterea de zece ori a bugetului programului Rabla pentru electrocasnice, care în prezent este de 30 de milioane de lei. Grindeanu susţine că „un capitol important” din programul PSD de guvernare îl reprezintă creşterea veniturilor şi a puterii de cumpărare. „Aceasta este de fapt miza moţiunii de cenzură:  Noi ne batem pentru veniturile românilor, de la copii la studenţi, angajaţi în companiile private sau de stat şi până la pensionari. Asta este diferenţa fundamentală dintre noi şi liberali. Ei se agaţă de putere pentru a fura din banii ţării în plină pandemie, noi ne luptăm ca aceşti bani să ajungă în buzunarele românilor, nu în conturile firmelor PNL”, a declarat liderul PSD. Grindeanu reafirmă că PSD va aplica legea privind majorarea cu 40% a punctului de pensie şi dublarea alocaţiilor pentru copii, el spunând că argumentele celor de dreapta conform cărora nu există fonduri pentru aceste majorări „sunt egale cu zero”. „Ne ţinem de ce spune legea. Avem calculele făcute, se pot susţine aceste măriri”, a arătat acesta. Acesta susţine că PSD a ajuns să elaboreze acest program de guvernare în contextul în care în ultimele luni a făcut focus-grupuri pentru a vedea care sunt aşteptările oamenilor, concluzia fiind căr românii nu mai vor promisiuni „grandioase”. „PSD va da jos Guvernul Orban pentru a repara în regim de urgenţă România, iar pentru asta ne-am pregătit în ultimele luni organizând zeci de focus grupuri pentru a înţelege mai bine care sunt aşteptările românilor”, a arătat Grindeanu. Întrebat de unde ar urma să provină fondurile pentru punerea în aplicare a măsurilor propuse, Sorin Grindeanu a arătat că bugetul de stat propus pentru acest an prevede 50 de miliarde de elei pentru investiţii care nu au început sau care sunt în stadiu incipient, iar din această sumă ar urma să fie luate 20 de miliarde pentru aceste programe. PSD mizează de asemenea pe 13 miliarde de lei din accelerarea colectării de arierate de la marii contribuabili, dar şi pe fonduri europene, în condiţiile în care multe dintre programele propuse sunt decontabile din bani europeni. „De asemenea, ceva ce s-a propus în cei trei ani de guvernare şi anume parteneriate public-privat în valoare de aproximativ cinci miliarde de euro care pot fi accesate, aceste cinci miliarde, de la fondurile private de pensii din România cu condiţia ca acele PP-uri să fie fezabile”, a mai declarat Grindeanu. 
Iohannis:  Teatrele, cinematografele și restaurantele se vor putea deschide probabil de la 1 septembrie
	"Sunt două domenii în care consider că este cazul să se reia activitatea atât cât se poate şi acolo unde se poate în condiţii de siguranţă", a afirmat el. "Teatrele şi cinematografele, sălile de spectacol în general, se vor putea deschide, probabil, începând din 1 septembrie. Sigur, în condiţii speciale de siguranţă, vor trebui lăsate locuri libere între spectatori, trebuie toată lumea să poarte mască. Trebuie respectate anumite condiţii speciale care vor fi stabilite de specialişti. Dar cred că este important ca, acolo unde condiţiile permit, să se reia actul de cultură. Ce am fi fără cultură? Cred că este important", a spus Iohannis. Şeful statului a explicat că, după 1 septembrie, în anumite condiţii, "restaurantele se pot deschide în interior". "Al doilea sector, care este în suferinţă şi unde cred că este bine de asemenea să se reia activitatea acolo unde se poate, este sectorul HoReCa, în special funcţionarea restaurantelor în interior. Vremea se răceşte, terasele se vor putea folosi încă o vreme, dar după un timp nu va mai fi posibil. Consider că după 1 septembrie, în anumite condiţii, restaurantele se pot deschide în interior. De asemenea, ţinând cont de reguli de distanţare, nu vor putea fi folosite toate mesele, ţinând cont de condiţii sanitare specifice şi ţinând cont de condiţiile specifice din localitatea respectivă", a detaliat şeful statului. El a apreciat că aceste două sectoare - al culturii şi al ospitalităţii - "sunt importante". "Cred că, după ce am învăţat cum să ne comportăm în pandemie, putem să facem acest pas. Evident, nu ne întoarcem la normalitate, funcţionarea se va face în condiţii speciale, cu reguli speciale, cu norme speciale, dar acolo unde este posibil consider să se reia funcţionarea", a afirmat Iohannis. "În esenţă, se vor putea folosi, dar numai acolo unde e sigur", a punctat Iohannis, adăugând că detalii tehnice vor fi stabilite de specialişti. Despre moțiunea de cenzură depusă de PSDPreşedintele Klaus Iohannis şi-a exprimat speranţa, miercuri, "să fie suficientă înţelepciune în Parlament" pentru ca moţiunea de cenzură depusă de PSD să nu treacă, deoarece acest demers este "total neavenit". "Sper să fie suficientă înţelepciune în Parlament ca să nu treacă această moţiune de cenzură, este una total neavenită, izvorâtă din cinismul pesedist şi cred că românii îşi dau seama că aici avem de-a face cu o moţiune populist-electoralistă total neavenită şi pusă într-un moment în care aveam nevoie de orice numai de instabilitatea politică nu", a afirmat şeful statului, la Palatul Cotroceni. El a menţionat că această moţiune de cenzură este prima de la Revoluţie care se depune într-o sesiune extraordinară, "cam în bătaie de joc din partea PSD-ului". "Da, este foarte adevărat că eu nu îmi doresc să treacă această moţiune. Cred că toată lumea îşi dă seama de ce nu trebuie să treacă această moţiune. Suntem în epidemie, în pandemie, suntem în criză economică şi oricum avem alegeri peste câteva săptămâni, probabil la începutul lui decembrie", a punctat preşedintele. "Nu cred, chiar nu cred că PSD îşi imaginează sau îşi doreşte să preia guvernarea. Eu cred că PSD-ul doreşte pur şi simplu să arunce ţara în aer şi ăsta mi se pare un lucru grav", a susţinut Iohannis. Preşedintele PSD, Marcel Ciolacu, a anunţat, miercuri, că moţiunea de cenzură depusă de social-democraţi va fi supusă votului pe 31 august. Despre Legile Justiţiei Preşedintele Klaus Iohannis a informat, miercuri, că a solicitat Guvernului să elaboreze proiecte prin care fie "reparate" Legile Justiţiei, aduse într-o formă "nepotrivită" de majoritatea PSD, exprimându-şi speranţa că, în toamnă, vor fi prezentate aceste propuneri. "Legile Justiţiei au fost ciuntite de PSD, care a încercat să pună mâna pe Justiţie, să politizeze Justiţia şi să o controleze. Nu le-a ieşit, fiindcă românii au ieşit la referendum şi au spus stop. Dar legile încă nu au fost corectate şi, în acest sens, am avut solicitarea spre Guvern şi am discutat aceste chestiuni inclusiv cu ministrul Justiţiei să se apuce de nişte proiecte prin care se repară Legile Justiţiei, care au fost aduse într-o formă - parţial, total - nepotrivită de către majoritatea pesedistă. Am mari speranţe că în această toamnă deja vom avea proiectele care vin să repare Legile Justiţiei şi care să redea şi demnitate şi posibilitatea judecătorilor, procurorilor ca să facă ordine şi în aceste dosare care sunt restante", a declarat şeful statului. Despre intelegerile dintre sefii Poliţiei si interlopiKlaus Iohannis a spus că va solicita şefilor din Ministerul Afacerilor Interne să explice public imaginile şi informaţiile apărute în presă cu privire la o presupusă negociere între Poliţie şi membrii clanului Duduianu. "Am cerut explicaţii ministrului Afacerilor Interne cu mult timp înainte să se publice aceste lucruri. Am primit explicaţiile respective, dar nu cred că e rolul meu să explic în detaliu ce s-a întâmplat acolo şi consider că e nevoie de explicaţii clare, publice din partea şefilor din Ministerul Afacerilor Interne", a afirmat Iohannis. El a precizat că le va solicita celor în măsură să explice public despre ce a fost vorba. Despre traseismul politic Preşedintele a explicat că "traseismul" reprezintă "o boală gravă a politicii româneşti", iar originea lui se găseşte "în abordarea pesedistă", care l-a "legiferat" prin OUG în urmă cu şase ani. "În ultima vreme, majoritatea articolelor despre traseism acuză PNL. Dar, daţi-mi voie să vă amintesc că 'patentul' pentru traseism este la PSD, care, în 2014, cu foarte puţin timp înainte de alegeri, a legiferat prin ordonanţă de urgenţă traseismul politic. Deci, originea traseismului cvasi-legalizat se găseşte în abordarea pesedistă. Mi se pare că aceste lucruri trebuie să ni le reamintim. Asta nu înseamnă că sunt de acord cu traseismul. Nu mi-am schimbat opinia, sunt total împotrivă. Au existat încercări în anii trecuţi pentru a opri traseismul prin lege. Nu s-a reuşit, din motive legate de opiniile Curţii Constituţionale, dar în continuare cred că traseismul este o boală gravă a politicii româneşti şi cu cât mai repede terminăm cu ea, cu atât mai bine. Or, terminatul cred că ţine de alegător", a precizat Iohannis. 
Băncile din România, lovite în plin de criza COVID:  Rata creditelor restante, prima creștere de după 2017. Profit și rentabilitate în picaj
	Pentru prima dată din 2017 până în prezent crește rata creditelor neperformante calculată potrivit definiției ABE, de la 3,94% la finalul lunii martie la 4,38% la finele lui iunie. Potrivit calculelor ECONOMICA. NET bazate pe ultimele date BNR, profitul trimestrial al sistemului bancar a scăzut de la aproape 1,6 miliarde de lei în trimestrul 1 la doar 1,3 miliarde de lei în trimestrul 2, cu o creștere a activelor de numai 100 de milioane de lei, mult mai mică decât în trimestrele anterioare. O scădere apreciabilă, cea mai mare din ultimul an și jumătate, a suferit și rentabilitateaa capitalului, indicele ROE ajungând la doar 9,81%, cel mai mic nivel din 2017 până în prezent. Sistemul bancar a fost unul dintre segmentele cele mai afectate de criza COVID. În primul rând, măsurile luate de stat și, anterior, imposibilitatea de plată în care au ajuns clienții care și-au pierdut locurile de muncă au făcut ca băncile să suspende până la finalul anului plata ratelor pentru peste 320. 000 de clienți. În al doilea rând, mulți dintre clienții persoane juridice au început să aibă de asemenea probleme cu plata obligațiilor către bănci. Într-o analiză comparativă a efectelor generate de pandemia de gripă spaniolă, singura epidemie comparabilă cu cea generată de Covid 19, Banca Națională atrage atenția asupra câtorva riscuri importante, unele chiar sistemice, care ar putea să afecteze sistemul bancar românesc. Astfel, un prim efecte direct cu care băncile comerciale deja s-au confruntat este scăderea valorii instituțiilor de credit, la nivele similare celor de după criza din 2008, când capitalizarea de piață a BRD, de exemplu, a scăzut cu aproximativ 30%, iar cea a Băncii Transilvania cu 38%. Așa se explică și intreruperea negocierilor de vânzare cumpărare pentru cele câteva bănci scoase la mezat înainte de pandemie și pesimismul supraveghetorului șef al BNR că doar o singură tranzacție de va finaliza în acest an (cel mai probabil Garanti Bank cumpărată de OTP Bank). Un nou risc sistemic
Dacă se suspendă cursurile, părinţii vor primi 75% din salariu, să stea cu copilul	El a spus că probabil va mai creşte numărul cazurilor de coronavirus la copii, care şi până acum, înainte de începerea şcoli, înregistrau un procent semnificativ. "Trebuie să spunem oamenilor, ca să fie pregătiţi. Dintre românii care s-au îmbolnăvit, procentul elevilor de vârstă şcolară care s-au îmbolnăvit este de 6,3%, fără să fie şcoală. A existat o răspândire a virusului şi pe această categorie de vârstă, în populaţia şcolară. Sigur că riscurile sunt foarte mici", a adăugat premierul. 
Orban:  Firmele afectate de restricțiile impuse în timpul pandemiei vor putea cere sprijin de la stat prin intermediul unei aplicații online
	Potrivit acestuia, la dispoziţia firmelor care au avut de suferit pe perioada stării de urgenţă şi stării de alertă va fi pusă suma de un miliard de euro. "Pregătim o aplicaţie informatică, astfel încât toate cererile să fie depuse online şi să fie soluţionate cu celeritate. Până la sfârşitul lunii august, cred că în jurul datei de 1 septembrie, am convingerea că vom fi capabili să lansăm apelul de proiecte", a afirmat Orban. El a precizat că în acest program se vor putea înscrie şi firmele din domeniul HoReCa. 
Patronii din turismul balnear spun că România nu-şi foloseşte resursele naturale de luptă împotriva COVID-19	"Cadrele medicale din turismul balnear, care s-au constituit într-o comisie medicală a Organizaţiei Patronale a Turismului Balnear din Romania, care include numai medici, doctori de renume naţional şi internaţional, au susţinut şi susţin în continuare că e dovedit ştiinţific că factorii naturali de cură, însemnând apele minerale, apele termale, apele sulfuroase, apele sărate şi aşa mai departe ajută la creşterea imunităţii organismului, deci ele pot fi folosite ca un antidot - corpul uman va fi mult mai puternic, mai rezistent la acest virus. În toată lumea, în toată Europa este folosită apa termală ca un front de luptă împotriva virusului, pentru că omul se fortifică, omul devine imun, numai la noi le ţinem închise. Deci ne ţinem închise rezervele noastre, care ne definesc obiectul de activitate", a afirmat Nicu Rădulescu. Preşedintele Organizaţiei Patronale a Turismului Balnear din Romania a făcut declaraţiile în contextul nemulţumirii operatorilor din domeniul turistic faţă de interdicţia care continuă în România privind deschiderea restaurantelor la interior. Liderul OPTBR a apreciat că oficialii din cadrul Ministerului Sănătăţii trebuie să accepte că nefolosirea de către România a resurselor balneare în lupta împotriva covid este o mare greşeală. "Până la urmă, cineva de la Ministerul Sănătăţii va trebui să înţeleagă această chestiune, pentru că nu numai cadrele noastre medicale - deşi noi avem cadre medicale foarte bine pregătite, ci asta spun şi alţii:  Comisia Medicală a European Spa Association susţine că faptul că România nu-şi foloseşte resursele naturale de luptă împotriva covid este o mare greşeală", a precizat Nicu Rădulescu. Preşedintele patronatului din sectorul balnear a atras atenţia că sute de cadre medicale din Băile Felix sunt în prezent în şomaj. "Turismul balnear se ocupă de sănătate. Nu este interesat oare acest Guvern ca noi să fim sănătoşi? Să luptăm cu nişte arme naturale? Că nu facem altceva decât să acumulăm pierderi. Şi acum avem la Felix (Băile Felix, n.r.) sute de cadre medicale care sunt în şomaj, că nu putut să înceapă toată activitatea.  Este ridicol:  am fost prima ţară care am elaborat norme anti-covid, le-au preluat toate ţările europene, ne-au felicitat şi noi suntem închişi?", a subliniat Nicu Rădulescu. Preşedintele OPTBR a amintit că România este singura ţară în care staţiunile balneare sunt închise. "România nu poate să-şi ţină închise staţiunile balneare. La nivel european, suntem singura ţară care nu ne-am deschis sectorul balnear. Am deschis doar să mănânce, dar sectorul balnear nu este deschis. El va fi deschis când toată zona de hidro-terapie şi termo-terapie, adică tratamentele cu apă minerală, va fi deschisă. Ori această zonă nu este deschisă, şi de aceea avem probleme. Centrele spa medicale, la fel. În continuare se greşeşte pentru faptul că nu se înţelege, sau suntem băgaţi în aceeaşi oală (cu restul operatorilor turistici, n.r.), şi nu-i acelaşi lucru", a declarat Nicu Rădulescu. Acesta a adăugat că medicii din Organizaţia Patronală a Turismului Balnear din Romania au avertizat că prelungirea măsurii care interzice funcţionarea restaurantelor îi pune în pericol în lunile de toamnă pe pensionarii care vin la tratament. "A doua problemă:  cadrele medicale susţin că servirea mesei pe terase pentru pensionari şi pentru cei care fac tratamente şi sunt vulnerabili este o mare greşeală, în special în luna septembrie, când îi vom îmbolnăvi, fiind mai frig în staţiunile balneare", a încheiat preşedintele OPTBR. 
Leonardo Badea (BNR):  România se confruntă cu o dublă vulnerabilitate:  deficitul bugetar și deficitul de cont curent
	"Din păcate România se confruntă astăzi cu o dublă vulnerabilitate generată de niveluri ridicate ale deficitului bugetar şi deficitului de cont curent. Acestea nu sunt apărute ca efect al crizei (chiar dacă este firesc că ele au fost amplificate de criză) ci rezidă în deficienţe structurale acumulate în anii anteriori acesteia, ani de creştere economică şi prosperitate, în care am fi avut timpul şi resursele să le corectăm sau măcar să le ameliorăm, chiar cu costul unei creşteri mai moderate (dar mai sustenabile). Deficitele de nivel ridicat pot fi menţinute în perioade favorabile pentru economie dar devin extrem de greu de perpetuat în perioadele de criză din cauza fenomenului (normal) de creştere a aversiunii la risc în rândul investitorilor externi de care depinde finanţarea acestora. De aceea este lipsit de înţelepciune să nu acţionezi împotriva denaturării structurii economiei care conduce la permanentizarea unor deficite mari chiar dacă, pentru moment, acestea pot fi (aparent) susţinute", precizează Badea într-o analiză publicată pe platforma OpiniiBNR. În opinia sa, în cazul României, deficienţele structurale ce generează nivelul ridicat al acestor deficite ţin în principal de rigiditatea structurii cheltuielilor bugetare şi nivelul redus al veniturilor fiscale ca pondere în PIB, iar din perspectiva poziţiei externe, dependenţa ridicată a economiei de importuri, ceea ce induce aproape automat şi vulnerabilitatea lanţurilor de aprovizionare. "Aceste vulnerabilităţi nu au fost generate de criza pandemică actuală, pentru că erau preexistente şi ar fi cauzat efecte negative similare şi în cazul manifestării altor şocuri negative cu efect global. Pandemia doar le-a pus în evidenţă şi ne-a oferit şansa să devenim mai puternici corectându-le de o manieră durabilă. Conjunctura globală din prezent, la care o contribuţie importantă au avut-o tendinţele manifestate în perioada scursă de la criza financiară globală declanşată în anul 2007 dar şi în deceniul anterior, precum şi extrapolarea acestora în viitor, creionează aşteptări de menţinere a unui risc ridicat de turbulenţe sociale şi economice la nivel global (ex. riscurile climatice, accentuarea inegalităţilor, efectul încă incert al noilor tehnologii asupra ocupării forţei de muncă, fenomenul migraţiei etc. ). Chiar dacă, deşi foarte puţin probabil, am reuşi să ieşim din criza actuală fără să corectăm vulnerabilităţile şi deficienţele structurale amintite, aproape indiferent de natura şocurilor viitoare, capacitatea de reacţie la criză a României va fi considerabil mai redusă comparativ cu a altor state (inclusiv din zonă) ceea ce ne-ar slabi şi mai mult poziţia internaţională, competitivitatea şi atractivitatea pentru investitori", subliniază viceguvernatorul BNR. Din perspectiva balanţei externe sunt multe domenii ale economiei în care România "trebuie să acţioneze cu prioritate pentru ameliorarea dependenţei ridicate faţă de importuri şi stimularea exporturilor", consideră Leonardo Badea, menţionând că pentru două dintre aceste domenii recent s-a parcurs un pas foarte important care, din păcate, în contextul reintensificării crizei sanitare, a fost trecut prea rapid în plan secundar. "Este vorba de sectorul agricol şi cel al industriei alimentare, pentru care, la nivelul Comitetului Naţional pentru Supravegherea Macroprudenţială (CNSM) s-a lucrat în primele 6 luni ale acestui an într-un grup multidisciplinar de specialişti în vederea elaborării unui set de acţiuni pentru diminuarea deficitului balanţei comerciale cu produse agroalimentare. Cred că acest demers constituie unul dintre cele mai pozitive exemple recente de cooperare a factorilor relevanţi ai statului şi mediului privat în vederea identificării şi aplicării de soluţii pentru consolidarea economiei locale, iar momentul este unul extrem de favorabil pentru că permite canalizarea şi fructificarea resurselor mobilizate la nivel naţional şi european pentru depăşirea crizei generate de pandemia Covid-19 către două domenii de interes strategic pentru România", explică sursa citată. Potrivit lui Leonardo Badea, concentrarea atenţiei autorităţilor şi o implicare mai amplă a asociaţiilor de profil pentru rezolvarea deficienţelor din domeniul agroalimentar sunt necesare şi oportune în acest moment din foarte multe motive, printre care:  ponderea ridicată a sectorului primar în valoarea adăugată produsă în România (6%, dublu comparativ cu nivelul pe ansamblu în Uniunea Europeană), ponderea importantă a cheltuielilor cu alimentele în totalul cheltuielilor de consum în România (aproape o treime, cea mai ridicată dintre toate ţările Uniunii Europene), numeroasele deficienţe structurale ce caracterizează sectorul agroalimentar (fapt pentru care evoluţiile ciclice nu vor putea corecta dezechilibrele acumulate), dublarea în ultimii 5 ani a deficitului comercial cu produse alimentare care a ajuns la 4,3 miliarde de euro în decembrie 2019, precum şi faptul că România nu a reuşit încă asigurarea securităţii alimentare (una din lecţiile actualei crize generate de pandemia COVID-19) deşi îşi propusese această ţintă pentru anul 2020 în cadrul Strategiei de dezvoltare a României în următorii 20 de ani (întocmită în anul 2015). "Cu toate că România are numeroase avantaje naturale/geografice şi climatice pentru o performanţă excelentă în practicarea agriculturii, productivitatea este scăzută prin comparaţie la nivel european iar diversificarea culturilor este mult prea redusă în raport cu potenţialul:  de exemplu în anul 2019 cerealele reprezentau 26,1% din producţia agricolă totală şi aproximativ 50% din exporturile de produse agroalimentare, fiind exportată aproximativ 47% din cantitatea produsă. Aceasta ilustrează orientarea producţiei şi exporturilor, atât în agricultură cât şi în industria alimentară, către culturi şi produse cu valoare adăugată redusă. În schimb consumăm şi inevitabil importăm o gamă largă de produse alimentare cu grad ridicat de prelucrare şi valoare adăugată mare, ceea ce structural ne condamnă (în lipsa unor acţiuni corective) la permanentizarea unui deficit important al balanţei comerciale pentru aceste categorii de bunuri. Aşa se explică de ce, indiferent de ciclul economic şi de fluctuaţia consumului pe timp de avânt economic sau de criză, deficitul balanţei comerciale se menţine semnificativ", arată el. Badea oferă exemplul Poloniei, aflată şi ea în criza economică provocată de pandemie, însă, în această ţară, importurile au scăzut cu 11%, iar exporturile cu numai 7%, în perioada ianuarie - iunie 2020, pe ansamblu consemnându-se un excedent al balanţei comerciale de 4,9 miliarde de euro, ceea ce arată că o structură sănătoasă a producţiei şi consumului permite menţinerea unei poziţii favorabile a balanţei comerciale chiar şi pe timp de criză. În România, stimularea consumului suprapusă peste o ofertă internă rigidă ca structură şi în multe cazuri necompetitivă prin preţ sau calitate a condus la majorarea accelerată a importurilor nete şi implicit la accentuarea deficitului balanţei comerciale, inclusiv în cazul comerţului cu produse agroalimentare. De exemplu, în perioada 2013-2019, în cazul cărnii, legumelor şi fructele deficitele s-au majorat de 2,5 ori, în cazul preparatelor pe bază de cereale de 1,7 ori, iar în cazul băuturilor de 2,2 ori. "Rezultatul efortului participanţilor şi instituţiilor implicate, foarte valoros în opinia mea, constă în identificarea a zece măsuri (din care opt de competenţa Guvernului şi două de competenţa Băncii Naţionale a României) grupate într-o recomandare adoptată de Consiliul General al CNSM şi adresată celor două instituţii. Măsurile sunt argumentate printr-o analiză obiectivă, complexă şi detaliată a situaţiei actuale şi evoluţiei în timp a acestor domenii de activitate precum şi a implicaţiilor pe care le au asupra echilibrelor macroeconomice", menţionează Badea. El consideră că pentru punerea în aplicare a recomandării, Guvernul şi BNR vor trebui să informeze CNSM cu privire la măsurile adoptate sau la motivele neadoptării lor, iar acesta are obligaţia legală de a elabora analize periodice cu privire la modul de implementare a recomandărilor emise. Toate măsurile recomandate includ un termen specific de adoptare a unui răspuns, care în majoritatea cazurilor este de 1-3 ani, ceea ce este foarte potrivit în special din perspectiva oportunităţii de fructificare a facilităţilor incluse în programele europene de sprijin financiar. BNR contribuie, alături de Guvern, la efortul de ameliorare a vulnerabilităţii cu potenţial sistemic dată de dezechilibrul în creştere al balanţei comerciale provocat de comerţul cu produse alimentare, urmărind îndeplinirea măsurilor ce i-au fost recomandate, mai spune el. "Cele zece măsuri rezultate din analiza grupului de experţi au fost prezentate de media la momentul respectiv (cu circa o lună în urmă) şi s-a insistat atunci asupra celor trei caracteristici importante ale acestora:  nu presupun resurse bugetare naţionale semnificative (bazându-se în mare parte pe finanţări provenind din programele europene), alinierea la agenda europeană în domeniul agroalimentar, focalizarea pe stimularea firmelor de a produce mai inovativ, la standarde mai ridicate de calitate şi cu valoare adăugată mai mare (aşadar axate în principal pe latura ofertei). Între acestea, alături de bugetarea cu prioritate de programe în sumă de peste 48 de miliarde de lei în cadrul financiar multianual 2021-2027 şi majorarea fluxului de garanţii oferite de FNGCIMM, FNGCR şi Fondului Român de Contragarantare cu minim 3 miliarde de lei pentru susţinerea firmelor din agricultură şi cu minim 2 miliarde de lei pentru cele din sectorul industriei alimentare până în anul 2023, se regăsesc şi măsuri de natură calitativă/structurală cu efect de îmbunătăţire a mediului de afaceri în domeniul agroalimentar şi de multiplicare în lanţ, precum:  revizuirea mecanismelor certificatelor de depozit, îmbunătăţirea legislaţiei privind certificarea şi promovarea produselor agroalimentare, crearea unei strategii pentru promovarea produselor alimentare de calitate, întărirea rolului statului de control a siguranţei alimentelor (prin ANSVSA), reducerea birocraţiei, creşterea disponibilităţii datelor statistice privind firmele din domeniul agroalimentar pentru a îmbunătăţi accesul acestora la finanţare", se mai arată în analiza publicată de viceguvernatorul BNR. În opinia sa, dintre măsurile de natura calitativă recomandate de CNSM, o importanţă aparte o are cea privind punctarea sensibil suplimentară în orice schemă de sprijin oferită de autorităţi (ajutoare de stat, garanţii provenind de la fondurile de garantare a creditelor, finanţări prin fonduri europene, promovare investiţii, exporturi etc. ) a firmelor care creează lanţuri alimentare, generează clustere locale, produc bunuri care se află în top 10 importuri de produse alimentare ale României, adoptă pe scară largă tehnologii digitale sau contribuie la realizarea agendei schimbărilor climatice în agricultură. "Lista criteriilor este mai largă în textul recomandării, am făcut doar o selecţie a celor pe care le consider cu adevărat de importate din punct de vedere strategic şi ca efect benefic în economie. Am văzut necesară sublinierea importanţei acestei măsuri în contextul resurselor limitate de care dispunem şi al nevoii de a canaliza toate eforturile către acele companii viabile (potenţiali campioni naţionali cum sunt denumite în textul recomandării) ce pot avea un rol determinant nu doar în reglarea dezechilibrelor existente ci şi în modernizarea economiei locale şi creşterea competitivităţii acesteia pe plan extern", subliniază Leonardo Badea. Suplimentar celor zece măsuri principale incluse în recomandare, grupul interdisciplinar şi interinstituţional de experţi a căzut de acord asupra a peste 45 de alte măsuri punctuale (incluse şi argumentate în cadrul analizei publicate), circumscrise celor şapte domeniile concrete de acţiune identificate, privind reforme structurale, stimularea exporturilor, creşterea valorii adăugate, inovaţie, calitate, diseminarea datelor statistice, finanţare. Deşi propunerile adiţionale nu au acelaşi caracter instituţional precum cele zece măsuri incluse în recomandare, punerea lor în aplicare ar aduce o consolidare a sectoarelor respective şi ar avea beneficii pentru economie în ansamblul său, adaugă acesta. "Faptul că deopotrivă specialiştii din mediul privat şi decidenţii în domeniile respective au căzut de acord, prin consens, să susţină aceste propuneri, înseamnă nu doar că ele sunt oportune ci şi că putem avea un nivel ridicat al aşteptărilor privind implementarea lor eficientă şi în termenul stabilit. Ar fi nu doar un meci câştigat pentru reducerea unei deficienţe şi vulnerabilităţi structurale care se agravează gradual de multă vreme (dezechilibrul balanţei comerciale), ci şi un bun exemplu de urmat şi un pas în abordarea similară a unor strategii şi programe de dezvoltare mai complexe şi mai de anvergură, precum Planul Naţional Strategic 2021-2027, Planul Naţional de adoptare a monedei euro etc. Succesul acestor demersuri este mai vital acum decât oricând în epoca post-comunistă, dată fiind viteza ameţitoare cu care evoluează noile tendinţele în plan global şi riscul tot mai ridicat de rămânere în urmă (cu efectele negative ştiute:  creşterea decalajului de bunăstare individuală, accentuarea insecurităţii şi instabilităţii, migraţia forţei de muncă etc. )", concluzionează viceguvernatorul BNR. OpiniiBNR. ro este o platformă - forum pe care specialiştii din Banca Naţională a României dezbat principalele evoluţii macroeconomice şi financiare locale şi internaţionale. Opiniile exprimate sunt strict personale, nu reflectă poziţia oficială a Băncii Naţionale a României şi nu implică sau angajează în niciun fel această instituţie. 
Teama de boală a românilor a salvat o piață de 2 miliarde de euro, în criza COVID. Asigurările auto se prăbușesc, dar cele de sănătate explodează
	Valoarea primelor brute subscrise în al doilea trimestru al acestui an (primul marcat integral de criza COVID-19 și perioada de izolare) a scăzut cu 5,5% comparativ cu primele trei luni ale anului și cu puțin peste 4% față de al doilea trimestru al lui 2019, potrivit Barometrului 24 Broker, analizat și de ECONOMICA. NET. Este prima scădere trimestrială din 2015 până în prezent, conform unei analize ECONOMICA. NET bazată pe rapoartele ASF. 24 Broker este cea mai utilizată platformă de vânzări de pe piața locală a asigurărilor, cu 120 de brokeri dintr-un total de 280. Practic, circa 60% din primele brute intermediate în România trec prin acestă platformă. Având în vedere și că brokerii reprezintă peste 60% din întrega piață a asigurărilor, rezultă că datele din barometru relevă situația a 40% din total PBS, ceea ce înseamnă că, prin extrapolare, pot da o imagine foarte clară pentru întreaga piață. În cazul RCA, acolo unde brokerii adună peste 85% din piață, situația este mai clară. Datele oferite de sursa citată arată, practic, faptul că piața a fost salvată de asigurările de sănătate, în contextul fricii induse românilor de criza sanitară provocată de pandemia de Coronavirus. Concret, față de primul trimestru al anului, în perioada aprilie-iunie 2020, vânzările pe CASCO au scăzut cu 16% și cele de RCA cu aprope 5% (o premieră a ultimilor cel puțin cinci ani). Împreună, cele două linii de asigurare auto reprezintă circa 60% din întrega piață, doar RCA fiind undeva la 48%. Totuși, scăderea relativ moderată a fost posibilă datorită exploziei din zona asigurărilor de sănătate, unde vânzările au urcat cu 34%. Au mai crescut și asigurările de locuință, în timp ce asigurările de călătorie au suferit, așa cum era firesc, cel mai mult, cu un picaj de circa 65%. Totuși, mai preciezează sursa citată, finalul perioadei de izolare a marcat și o revenire e pieței, care, după căderile masive din aprilie și mai, a revenit pe o ușoară creștere în iunie și iulie. Asigurările de sănătate sunt noua vedetă a pieței, prezentate ca atare de specialiștii din domeniu mai ales în contextul în care piața RCA a ajuns un joc în doi iar celelalte firme au nevoie de un nou motor de vânzări. Plecând de la un nivel redus, ele au avut creșteri de două cifre constant, în ultimii 4-5 ani. Totuși, "noul RCA" așa cum mai sunt cunoscute, au ajuns deja într-un punct critic, în care asigurătorii ar trebui să își recalibreze ofertele sau costurile, având în vedere că rata combinată pe segmentul asigurărilor de sănătate crește semnificativ an de an și depășește substanțial 100%, ceea ce înseamnă că acest produs aduce pierderi. 
Cum începe România o nouă săptămână în criza Coronavirus şi încă o lună de stare de alertă - situaţia de luni, 17 august 2020
	Situaţia de luni, 17 august 2020, ora 13: Total cazuri active:  35.406.71.194 - total cazuri. 733 cazuri noi în ultimele 24 de ore. Total persoane internate cu COVID-19 - 7.472.32.759 - vindecaţi. 8.072 pacienți asimptomatici, externați la 10 zile după depistare. Distinct de cazurile nou confirmate, în urma retestării pacienților care erau deja pozitivi, 223 de persoane au fost reconfirmate pozitiv. La ATI sunt internați 497 pacienți. 3.029 de morţi. 38 de decese în ultimele 24 de ore. În intervalul 16.08.2020 (10 00) – 17.08.2020 (10:00) au fost înregistrate 38 de decese (21 bărbați și 17 femei), ale unor pacienți infectați cu noul coronavirus, internați în spitalele din Argeș, Bacău, Bihor, Caraș-Severin, Cluj, Constanța, Dâmbovița, Dolj, Galați, Hunedoara, Iași, Prahova, Suceava, Timiș, Tulcea, Ilfov și Municipiul București. Dintre acestea, 3 decese au fost înregistrate la categoria de vârstă 40-49 ani, 4 la categoria 50-59 ani, 10 decese la categoria de vârstă 60-69 ani, 12 decese la categoria de vârstă 70-79 ani și 9 decese la categoria de peste 80 de ani. 36 dintre decesele înregistrate sunt ale unor pacienți care au prezentat comorbidități, iar 2 pacienți decedați nu au prezentat comorbidități. În unitățile sanitare de profil, numărul total de persoane internate cu COVID-19 este de 7.472. Dintre acestea, 497 sunt internate la ATI. Total teste - 1.520.750. Dintre acestea 6.390 au fost efectuate în ultimele 24 de ore, 4.518 în baza definiției de caz și a protocolului medical, iar 1.872 la cerere. De asemenea, de la ultima informare făcută de GCS, au fost raportate și rezultatele a 472 de teste prelucrate anterior ultimelor 24 de ore și transmise până la data de 17 august. Municipiul Bucureşti (64) şi judeţele Prahova (91) şi Argeş (56) sunt în continuare zonele cu cele mai multe cazuri nou confirmate de coronavirus faţă de ultima raportare, informează, luni, Grupul de Comunicare Strategică. Distribuţia pe judeţe a cazurilor noi, înregistrate în ultimele 24 de ore, este următoarea: , Alba - 13, Arad - 17, Argeş - 56, Bacău - 14, Bihor - 31, Bistriţa-Năsăud - 0, Botoşani - 2, Braşov - 32, Brăila - 45, Buzău - 21, Caraş-Severin - 0, Călăraşi - 16, Cluj - 13, Constanţa - 3, Covasna - 1, Dâmboviţa - 33, Dolj - 24, Galaţi - 20, Giurgiu - 7, Gorj - 21, Harghita - 4, Hunedoara - 5, Ialomiţa - 0, Iaşi - 52, Ilfov - 29, Maramureş - 9, Mehedinţi - 10, Mureş - 7, Neamţ - 1, Olt - 8, Prahova - 91, Satu Mare - 0, Sălaj - 0, Sibiu - 11, Suceava - 7, Teleorman - 8, Timiş - 7, Tulcea - 5, Vaslui - 2, Vâlcea - 42, Vrancea - 0, Bucureşti - 64, fără judeţ - 2. Cele mai multe cazuri de infectare cu SARS-CoV-2 sunt în Bucureşti - 8.543 şi în judeţele Suceava - 4.922, Argeş - 4.564, Braşov - 3.964 şi Prahova - 3.244, informează, luni, Grupul de Comunicare Strategică (GCS). Peste 2.000 de cazuri sunt în judeţele Bacău, Dâmboviţa, Galaţi, Iaşi şi Vrancea. Distribuţia pe judeţe a cazurilor este următoarea: , Alba - 910, Arad - 1. 461, Argeş - 4.564, Bacău - 2.077, Bihor - 1.700, Bistriţa-Năsăud - 1.020, Botoşani - 1.239, Braşov - 3.964, Brăila - 1.272, Buzău - 1.831, Caraş-Severin - 493, Călăraşi - 417, Cluj - 1. 650, Constanţa - 1.333, Covasna - 610, Dâmboviţa - 2.639, Dolj - 1.250, Galaţi - 2.860, Giurgiu - 535, Gorj - 1.290, Harghita - 635, Hunedoara - 1. 365, Ialomiţa - 884, Iaşi - 2.076, Ilfov - 1. 787, Maramureş - 824, Mehedinţi - 981, Mureş - 1. 191, Neamţ - 1.765, Olt - 1.075, Prahova - 3. 244, Satu Mare - 172, Sălaj - 264, Sibiu - 1.208, Suceava - 4. 922, Teleorman - 466, Timiş - 1. 947, Tulcea - 373, Vaslui - 1. 261, Vâlcea - 862, Vrancea - 2.171, Bucureşti - 8. 543Alte 61 de cazuri nu sunt atribuite niciunui judeţ. Situaţia din diaspora - 16 august 2020 5.902 de cetățeni români au fost confirmați ca fiind infectați cu COVID-19 (coronavirus):  1. 898 în Italia, 572 în Spania, 124 în Franța, 2.935 în Germania, 157 în Marea Britanie, 28 în Olanda, 2 în Namibia, 4 în SUA, 111 în Austria, 19 în Belgia, 6 în Japonia, 2 în Indonezia, 2 în Elveția, 2 în Turcia, 2 în Islanda, 2 în Belarus, 19 în Grecia, 2 în Cipru și câte unul în Argentina, Tunisia, Irlanda, Luxemburg, Emiratele Arabe Unite, Malta, Brazilia, India, Bulgaria, Kazakhstan, Ucraina, Suedia, Republica Congo, Ungaria și Qatar. De la începutul epidemiei de COVID-19 (coronavirus) și până la acest moment, 123 de cetățeni români aflați în străinătate, 31 în Italia, 19 în Franța, 43 în Marea Britanie, 9 în Spania, 14 în Germania, 2 în Belgia, unul în Suedia, unul în Elveția, unul în SUA, unul în Brazilia și unul în Republica Congo, au decedat. Dintre cetățenii români confirmați cu noul coronavirus, 338 au fost declarați vindecați:  308 în Germania, 18 în Franța, 6 în Japonia, 2 în Indonezia, 2 în Namibia, unul în Luxemburg și unul în Tunisia. Notă:  aceste date sunt obținute de misiunile diplomatice și oficiile consulare ale României în străinătate, fie de la autoritățile competente din statele de reședință, în măsura în care aceste date fac obiectul comunicării publice, fie în mod direct de la cetățenii români din străinătate. 
Valentin Ionescu (ASF):  Impactul COVID-19 pe pieţele de capital s-a temperat în ultimele săptămâni	"Pieţele de capital, în prima jumătate a anului, au fost caracterizate printr-o volatilitate ridicată cu episoade punctuale de volatilitate foarte mare, fapt care a arătat creşterea incertitudinii. În primele două trimestre volatilitatea pieţei bursiere din România a evoluat simultan cu celelalte pieţe bursiere europene. În primul semestru corelaţia pieţei de capital din România cu pieţe de capital învecinate şi cu indicele european STOXX 600 a crescut semnificativ ca urmare a scăderii accentuate a randamentelor acestora pe fondul aversiunii la risc (COVID-19). Analiza contagiunii indică faptul că piaţa de capital din România este sensibilă la factorii de risc care influenţează pieţele de capital învecinate (Polonia, Austria şi Ungaria). Ca urmare a aşteptărilor economice legate de efectele pandemiei COVID-19, contagiunea a crescut rapid în luna februarie şi începutul lunii martie şi a atins cea mai mare valoare din 2011. În luna mai contagiunea dintre pieţele europene de capital s-a menţinut la un nivel critic, apropiat de cel din criza globală din 2008. Impactul COVID-19 pe pieţele de capital s-a temperat în ultimele săptămâni", a declarat Valentin Ionescu pentru AGERPRES. Acesta a subliniat că, în luna iulie, contagiunea a continuat să scadă, concomitent cu relaxarea condiţiilor de izolare socială luate de toate economiile europene. În lipsa altor şocuri economice, contagiunea se va reduce şi va tinde să se întoarcă la media pe termen lung. Totodată, randamentele indicilor de acţiuni ai bursei locale au avut scăderi semnificative ca urmare a declarării pandemiei COVID-19 în luna martie 2020 faţă de luna decembrie 2019. "Pe plan internaţional, toţi indicii analizaţi au evoluat negativ, indicele ASE (GR: -39,09%) înregistrând cea mai considerabilă scădere la trei luni fiind urmat de indicele IBEX (ES:-28,94%). Indicatorii locali si-au revenit în iunie şi iulie, fără a atinge însă maximul de dinainte de pandemie. Principalele şocuri primite, pe piaţa bursieră, au fost de pe piaţa americană, iar din UE, din Germania şi Austria, principali parteneri comerciali ai României. Fondurile de investiţii, după ce au înregistrat ieşiri nete în aprilie /mai, şi-au revenit în iunie-iulie, având mai mult intrări nete", a menţionat oficialul ASF. Acesta a subliniat că, în primele două trimestre din 2020, Banca Centrală Europeană şi-a continuat programul de relaxare cantitativă, ceea ce a menţinut rata de refinanţare la zero, în timp ce facilitatea de depozit a rămas negativă. "Indicatorul CISS pentru risc sistemic a cunoscut o volatilitate în creştere în perioada martie - mai 2020 pe fondul aprecierii bruşte a sub-indicatorilor compoziţi. Ulterior, măsurile luate de Banca Centrală Europeană au limitat creşterea volatilităţii pe pieţele europene. Indicatorul CISS a început să îşi schimbe tendinţa la începutul lunii iulie. În al doilea trimestru PIB-ul ajustat sezonier a scăzut cu 12,1% în zona euro şi cu 11,9% în UE comparativ cu trimestrul precedent Uniunea Europeană şi zona euro au resimşit o decelerare a creşterii economice. Indicatorul de încredere al consumatorilor a consemnat o scădere în primele două trimestre din 2020. Pentru Romania per ansamblu, în prima jumătate a anului 2020 scăderea PIB a fost de 4,7%, cu o scădere de 12,3% în trimestrul doi faţă de primul trimestru", susţine Valentin Ionescu. Potrivit acestuia, la nivel european, indicii bursieri aferenţi pieţei de capital şi de asigurări au consemnat o tendinţă negativă accentuată în primul trimestru. În cel de-al doilea trimestru, tendinţa de scădere s-a inversat şi indicii au înregistrat creşteri modeste, rămânând însă sub nivelul anului anterior. În primele două trimestre din 2020 a avut loc o creştere a volatilităţii, mai accentuată în martie-aprilie, pe pieţele financiare internaţionale, Bursa de la Bucureşti încadrându-se în aceeaşi evoluţie. "Dintr-o perspectivă pe termen mai lung, aceste evoluţii evidenţiate mai sus confirmă o tendinţă manifestată la nivelul tuturor claselor de active, atât pe termen scurt, cât şi pe termen lung, conform căreia investitorii, la nivel global, se aşteaptă la încetinirea activităţilor economice", a mai spus oficialul ASF. 
Eurostat:  România, printre ţările UE cu un declin semnificativ al economiei în trimestrul doi	Acestea sunt cele mai semnificative scăderi de când se publică datele, respectiv 1995. În primul trimestru din 2020, PIB-ul a înregistrat un declin de 3,6% în zona euro şi de 3,2% în UE, comparativ cu precedentele trei luni. În rândul statelor membre pentru care sunt disponibile datele pentru trimestrul doi din 2020, comparativ cu precedentele trei luni, cel mai sever declin a fost în Spania (minus 18,5%), Ungaria (minus 14,5%), Portugalia (minus 13,9%), Franţa (minus 13,8%), Italia (minus 12,4%) şi România (minus 12,3%), iar cel mai redus în Lituania (minus 5,1%) şi Finlanda (minus 3,2%). De asemenea, în trimestrul doi din 2020, comparativ cu perioada similară din 2019, zona euro a înregistrat o scădere de 15% şi UE un recul de 14,1%, după un declin de 3,1% şi, respectiv, 2,5%, în primele trei luni din 2020. Sunt de asemenea cele mai semnificative scăderi de când se publică aceste date, respectiv 1995. În rândul statelor membre pentru care sunt disponibile datele pentru trimestrul doi din 2020, comparativ cu perioada similară din 2019, cel mai sever declin a fost în Spania (minus 22,1%), Franţa (minus 19%) şi Italia (minus 17,3%), iar cel mai redus în Finlanda (minus 5,2%) şi Lituania (minus 3,7%). În trimestrul doi din 2020, comparativ cu perioada similară din 2019, economia României s-a contractat cu 10,5%. 
Efectul COVID-19 - Economia României s-a contractat cu 12,3% în trimestrul doi, faţă de primul trimestru. Scăderea anuală a fost de 10,5%
	Faţă de T2 2019, scăderea Produsului Intern Brut a fost de 10,5%. În primul semestru din 2020, Produsul intern brut a scăzut, comparativ cu semestrul 1 din 2019, cu 4,7%, pe seria brută şi cu 3,9% pe seria ajustată sezonier. Ministrul Finanţelor, Florin Cîţu, a anunţat joi seara, că şi Comisia Naţională de Strategie şi Prognoză a revizuit estimările referitoare la evoluţia economiei în acest an, astfel că în prezent instituţia estimează o contracţie în creştere la 3,8%, faţă de 1,8% anterior. Conform previziunilor economice din vara acestui an, publicate de Comisia Europeană, PIB-ul României va înregistra o scădere semnificativă, de 6%, în 2020, un nivel similar cu cel previzionat în mai de Executivul comunitar. Pentru 2021, CE estimează un avans al PIB-ului României de 4%, faţă de o creştere de 4,2% prognozată în mai. Riscurile la adresa perspectivelor de creştere ar putea fi revizuite în sens negativ, avertizează Comisia Europeană. Un al doilea val de infecţii în România sau la unul dintre principalii parteneri comerciali ai săi ar putea întârzia redresarea economiei. În plus, un factor important este modul în care autorităţile rezolvă temerile privind traiectoria fiscală de dinainte de pandemie, care, dacă nu va fi rezolvată, ar putea afecta în cele din urmă încrederea investitorilor, ar putea duce la costuri de finanţare mai ridicate şi la o creştere mai lentă, se arată în raportul publicat de Comisia Europeană. Precizări INS: Seria ajustată sezonierIn trimestrul II 2020, comparativ cu trimestrul anterior, Produsul intern brut a scăzut cu 12,3%. Faţă de acelaşi trimestru din anul 2019 Produsul intern brut a înregistrat o diminuare cu 10,5%. In semestrul I 2020, comparativ cu semestrul I 2019, Produsul intern brut a scăzut cu 3,9%. Serie brutăComparativ cu acelaşi trimestru din anul 2019, Produsul intern brut în trimestrul II 2020 a înregistrat o scădere cu 10,5%. In semestrul I 2020, comparativ cu semestrul I 2019, Produsul intern brut s-a redus cu 4,7%. Seria ajustată sezonier a Produsului intern brut trimestrial a fost recalculată ca urmare a includerii estimărilor pentru trimestrul II 2020, fiind revizuită faţă de varianta publicată în Comunicatul de presă nr. 177 din 7 iulie 2020. Estimările “semnal” precum şi cele provizorii ale Produsului intern brut trimestrial sunt afectate de dificultăţile create de criza pandemică şi de instituirea stării de urgenţă şi a stării de alertă. Aceste dificultăţi au fost legate de colectarea datelor de bază care reprezintă intrări pentru conturile naţionale şi sau concretizat printr-o creştere a ratei de non-răspuns. Pentru completarea informaţiilor au fost utilizate surse alternative pentru a diminua, cât mai mult posibil, efectele acestor cauze asupra calităţii indicatorilor produşi. Conform practicii curente, datele publicate astăzi vor face obiectul unor revizuiri, conform calendarului comunicatelor de presă şi a politicii de revizuire a conturilor naţionale publicate pe site-ul INS, pe măsură ce noi surse de date devin disponibile. În condiţiile actuale, revizuirile ar putea fi mai mari decât de obicei. 
George Topalov, Senior sales manager Vertiv Romania:  Digitalizarea accelerată din ultima perioadă a pus presiune pe companiile IT
	Vertiv este o companie americană care furnizează infrastructură digitală critică, soluţii pentru centre de date. Compania asigură simultan hardware-ul, software-ul, statisticile și continuitatea serviciilor pentru ca aplicațiile vitale ale clienților să funcționeze constant. Un centru de date este, de obicei, o clădire sau mai multe care găzduiesc infrastructură IT dedicată stocării, procesării şi transmiterii informaţiilor în format digital. Un centru de date edge oferă o capacitate suplimentară de procesare pentru a îmbunătăți performanța. George Topalov, Senior sales manager Vertiv Romania a acordat ECONOMICA. NET un interviu online în care a vorbit despre provocările industriei de IT pentru a se adapta la noua situaţie în contextul pandemiei de COVID-19, dar şi despre ce pot face companiile pentru a face faţă acestor modificări. Sunteți furnizori de servicii pentru centre de date. Ați observat o creștere a traficului în ultimele luni?Da și nu, pentru că imaginea de ansamblu nu este una unitară. De exemplu, incertitudinea din ultima perioadă a complicat procesele decizionale, ceea ce a dus la o scădere a cheltuielilor cu echipamentele IT. În același timp, a existat o cerere mai mare pentru serviciile cloud, streaming-ul video, munca de la distanță și jocurile cloud. Cu siguranță, însă, carantina ne-ar fi părut de un obstacol de nedepășit, dacă nu am fi avut la dispoziție tehnologia care le-a permis membrilor familiei să păstreze legătura, angajaților să lucreze de acasă și companiilor să continue să își vândă produsele și serviciile. Ce fel de măsuri ați luat pentru a face față creșterii de trafic?La nivel mondial, gradul de utilizare al internetului a fost semnificativ mai mare decât până acum, dar, în general, rețelele au reușit să țină pasul. Unii furnizori de conținut, precum Netflix și PlayStation, au redus viteza de descărcare sau calitatea video pentru a putea gestiona cererea în creștere. De asemenea, intervențiile asupra infrastructurii actuale s-au limitat la nevoile critice, pentru a reduce la minimum orice potențial blocaj care poate apărea în timpul lucrărilor uzuale de mentenanță. În ciuda provocărilor anului 2020, noi ne-am concentrat activitatea pe susținerea clienților noștri. Au fost dezvoltate, lansate și fabricate noi produse;   noi instalații au fost realizate și puse în funcțiune;   colaborările existente au fost consolidate și au fost create altele noi. Produsele și serviciile oferite de noi sunt vitale pentru infrastructura digitală critică din lume, azi și întotdeauna, așa că pur și simplu nu putem lua o pauză. Ați activat planul de continuitate a afacerii?Scopul principal al companiei noastre este acela de a menține oamenii conectați și a crea un flux de informații continuu, așa că încercăm să ne facem cât mai bine treaba pentru ca afacerile - atât ale noastre, cât și ale clienților noștri - să avanseze chiar și în aceste momente delicate. Am adoptat un plan global de răspuns la pandemie, care include numirea unei echipe, care se întâlnește în mod regulat, pentru a analiza ultimele evenimente și a lua măsurile necesare, astfel încât să ne putem proteja cât mai bine angajații, clienții și comunitățile. Ce măsuri ați luat pentru protecția facilităților (atât cele din România, cât și cele existente la nivel global)?Sănătatea și siguranța sunt prioritare, atât în cazul angajaților noștri, cât și în cadrul comunităților în care trăim și lucrăm. Pe baza celor mai recente recomandări venite din partea autorităților locale și internaționale, din domeniul sănătății, am luat o serie de măsuri pentru a ne proteja angajații. Acestea includ, de exemplu utilizarea produselor farmaceutice pentru curățare și asigurarea unei cantități suficiente de șervețele antibacteriene, pentru ca toți membrii echipei Vertiv să poată dezinfecta cu ușurință obiectele și spațiul de lucru. De asemenea, am instituit restricții cu privire la călătorii și măsuri de distanțare socială. Aici vorbim despre munca de acasă, atunci când este posibilă și o opțiune de autoizolare la domiciliu a oricărui angajat care nu se simte bine sau care are un membru apropiat al familiei ce acuză probleme de sănătate. Mai mult decât atât, toate Centrele de Experiență pentru Clienți oferă acum testele digitale Factory Acceptance Tests (FAT), sub formă de clipuri video transmise live sau înregistrate, iar feedback-ul din partea clienților a fost unul pozitiv, aceștia apreciind faptul că nu trebuie să mai călătorească special pentru realizarea testelor. Ne așteptăm ca această tendință să continue în următorii ani. Contextul actual a impus o revoluție a modului în care se desfășoară activitatea companiilor, dar și viața oamenilor în general. Cum preconizaţi că va arăta societatea, dar şi lumea business-ului în general, şi piaţa IT în particular, după ce vom depăşi această perioadă?La ora actuală ne confruntăm cu o problemă de sănătate globală, diferită de orice am văzut în era modernă. Pandemia a dus la crearea unei noi realități, mult mai dificilă pentru noi toți, indiferent de industrie sau locație, așa că trebuie să fim adaptabili și pregătiți să ajutăm, oricând putem face acest lucru. Organizațiile își măresc capacitatea rețelelor edge și implementează sisteme și protocoale pentru a gestiona lățimea de bandă și a reduce latența, astfel încât să ofere o experiență fără cusur în cazul muncii de acasă. În același timp, companiile vor să înțeleagă site-urile edge și echipamentele amplasate acolo. Acest lucru a fost destul de complicat și înaintea schimbării seismice provocate de pandemie, dar acum, cu mai multe site-uri, mai multe aplicații, mai mulți utilizatori și mai multe misiuni de importanță critică, este mai dificil ca niciodată. Pentru mulți, acesta este un teritoriu necunoscut, chiar și pentru majoritatea managerilor IT și de centre de date. De exemplu, în cazul asistenței medicale sau educației, s-a făcut trecerea de la modelele care se bazau foarte mult pe contactul personal, față în față cu pacienții sau studenții, la interacțiuni virtuale, desfășurate în mediul online. Acest lucru a necesitat nu doar ajustări ale tehnologiei, ci și modificări ale comportamentelor angajaților și instruirii acestora, precum și modificări ale ghidurilor despre comunicarea online, schimbul de date și protecția vieții private. Sistemele și rețelele IT care au fost considerate complementare funcțiilor tradiționale au devenit brusc absolut critice. Care sunt perspectivele pentru perioada următoare?
 Va continua industria IT să se dezvolte în același ritm accelerat?Deși ne aflăm într-o conjunctură nefericită, pandemia poate fi forța propulsoare care să conducă la implementarea infrastructurii edge. Estimările arată că 40% din traficul de date din aval s-ar putea muta în locații distribuite care necesită o lățime de bandă și o latență îmbunătățite și un suport de infrastructură mai robust. Un lucru care a devenit cert în timpul acestei pandemii este faptul că tehnologia este de o importanță vitală, dar nu este singura preocupare pentru organizațiile aflate în incertitudine. Aceste companii doresc, de asemenea, să lucreze cu parteneri de servicii de încredere, care pot fi flexibili. Nefuncționarea nu este niciodată acceptabilă, fiind chiar și mai puțin acceptabilă atunci când întreagul business s-a mutat în online. De parcă nu ar fi suficient, aceste rețele distribuite de multe ori, nu sunt restricționate de granițele naționale, astfel încât partenerii care pot gestiona implementări și servicii globale sunt la un nivel premium. Există o serie de recomandări pentru operatorii centrelor de date, cum ar fi redundanța lanțului de aprovizionare a clădirilor și punerea în aplicare a software-ului de monitorizare și a serviciilor la distanță pentru a reduce la minimum nevoia de personal disponibil la fața locului. Mai mult decât atât, ne putem aștepta ca furnizorii de servicii telco și cloud să crească cheltuielile cu noi oportunități pentru edge computing. Credeți că această perioadă dificilă va modifica parcursul viitor al companiei? Care sunt câteva dintre lecțiile învățate?Așa cum fac toate celelalte organizații, și noi ne adaptăm la propria noastră situație. Muncim din greu pentru a fi agili și pentru a răspunde nevoilor clienților noștri, ținând pasul cu cerințele lor. Pe măsură ce oamenii tranzitează spre munca de acasă sau în din alte locații, este esențial să fim pregătiți și să continuăm să ne jucăm rolul pentru a menține această forță de muncă de la distanță în creștere în online, conectată și capabilă să își facă bine treaba. Echipa noastră globală de răspuns monitorizează îndeaproape toate aspectele operațiunilor noastre și folosește toate resursele disponibile pentru a ne menține capacitatea de a le furniza clienților noștri produse și servicii - în siguranță pentru toți cei implicați. Profesioniștii noștri din vânzări și servicii, care petrec timp în locațiile clienților, respectă măsurile guvernamentale în materie de sănătate și siguranță, precum și politicile clienților. Atunci când companiile trec în masă la munca de la distanță, acestea pot întâmpina provocări legate de securitate, conectivitate și continuitatea afacerii. Iată câteva lecții de avut în vedere:  , Securitatea:  Cu siguranță vor exista diferiți actori rău-voitori care vor să profite de situația actuală. Efectuarea unui audit rapid al proceselor, procedurilor și tehnologiilor de securitate va ajuta la descoperirea oricăror ajustări care vor fi necesare pentru a vă asigura că nu există nicio scurgere în securitatea informațiilor. Prin utilizarea tehnologiei și software-ulului, puteți implementa controale de acces adecvate și minimiza riscul de posibile perturbări ale afacerii. , Conectivitatea:  Dacă toți angajații lucrează de la distanță se pot depășii capacitățile rețelei private virtuale (VPN) ale unei companii. Acest lucru poate necesita acces VPN programat sau ajustări ale VPN. , Continuitatea Afacerii:  Modificările de rutină pot determina modificări ale comportamentului, cum ar fi creșterea cererii de rețea în momente neașteptate. Aceasta trebuie monitorizată îndeaproape pentru a vedea dacă apar noi tipare și dacă sunt necesare ajustări ale rețelei. În general, multe companii au realizat că unele întâlniri și activități pot fi desfășurate mai eficient în mediul online, decât în persoană sau la birou, așadar, chiar și în anii următori, ne putem aștepta la o reducere a călătoriilor de afaceri și a navetei, precum și la o creștere a traficului de rețea. Cum vede Vertiv această perioadă? Ce soluții oferă? Ce impact a avut asupra business-ului din România?Vertiv este o companie bine poziționată pentru a face față pandemiei actuale și continuă să furnizeze produsele și serviciile critice necesare pentru a menține fluxul de date și oamenii conectați - mai ales că lucrăm cu toții de la distanță. Este important de menționat faptul că, pe baza măsurilor stabilite de autorități, în majoritatea domeniilor în care ne desfășurăm activitatea, compania Vertiv este considerată o afacere esențială. Noi oferim infrastructură digitală critică care permite rețelelor IT și de telecomunicații să funcționeze. Acest lucru înseamnă că avem un rol important în menținerea spitalelor, guvernelor și a altor servicii esențiale conectate și funcționale. Drept urmare, instalațiile noastre sunt în continuare funcționale, iar angajații noștri din servicii continuă să acorde asistență clienților, respectând toate precauțiile necesare. Digitalizarea accelerată din ultima perioadă a pus presiune pe companiile IT, care acum sunt nevoite să găsească soluții mai eficiente și mai performante, pentru a face față unei cereri tot mai mari, exprimată de numeroase industrii. Care sunt așteptările clienților de la industria IT?Această pandemie schimbă modul în care trăim și lucrăm. Milioane de oameni au trecut peste noapte la munca sau la studiul de acasă, un proces care a testat cu siguranță nervii tehnofobilor şi tehnolfililor deopotrivă. De asemenea, multe industrii s-au confruntat cu schimbări fundamentale în modul în care interacționează cu clienții lor. Acest lucru înseamnă că ne așteptăm ca industria IT să fie și mai performantă, agilă și fiabilă decât înainte. Care sunt segmentele "vedetă" la ora actuală?#1 Expansiunea CloudCompaniile vor dori să fie mai rezistente la șocurile noi și să aibă capacitatea de a se adapta la un nou model de lucru. Organizațiile își vor muta multe dintre servicii în cloud pentru a se asigura că accesul de la distanță este posibil și ușor. Și, desigur, pentru a fi mai puțin predispuse la efectele viitoarelor șocuri, vor dori să fie sigure de parteneriatele cu companiile de tehnologie care le vor oferi cea mai înaltă protecție. #2 Dezvoltarea site-urilor EdgeCu o cerere tot mai mare pentru furnizarea de servicii cloud și considerațiile privind costurile și viteza, este probabil ca marii jucători și furnizorii de colocare aplicabili să înceapă să distribuie aceste servicii într-un ritm și mai rapid față de baza de utilizatori la care sunt distribuite acum. Fiind protejați în perioadele dificile, vor putea să se deplaseze cu un anumit ritm. Viteza de implementare se va accelera, iar cererea pentru concepte precum centrele de date prefabricate probabil va crește. Instrumentele de monitorizare și serviciile de la distanță vor juca, de asemenea, un rol cheie în gestionarea rețelei – prin identificarea și rezolvarea oricăror probleme pentru a menține sistemele în funcțiune. #3 Creșterea lățimii de bandă pentru serviciile de telecomunicații rezidențialeServiciile de cloud implementate localizat depind de ultimul kilometru pentru a ajunge la utilizator. Deși volumul total de trafic nu se va schimba, tiparele de utilizare vor fi diferite. Sediile de firmă cu conexiuni puternice vor fi mai puțin solicitate, în vreme ce, în zonele rezidențiale cu capacitate mai mică, solicitarea va crește. Aceasta face probabilă gâtuirea lățimii de bandă în nodurile de rețea. În plus, disiparea căldurii va deveni un subiect fierbinte, mai ales în sezonul cald, când mentenanța devine mai riscantă, din cauza căldurii suplimentare generate în siturile unde se află nodurile care vor lucra la aproape 100% din capacitate. Cum s-a transpus tehnologia în viața de zi cu zi a oamenilor? Care sunt beneficiile concrete?Organizațiile au împins calculul spre marginea rețelei – care permite manevrarea locațiilor de la distanță și, precum și adoptarea strategiilor IoT. Pe măsură ce vom înțelege mai bine impactul acestui nou mod de viață asupra cererii de calcul, vor trebuie făcute unele ajustări. De exemplu: , Schimbări în privința orelor de vârf în care sunt folosite echipamentele, Transferul cererii de locurilor de muncă din zonele urbane către suburbii și locații rurale, dacă acest lucru va pune accent pe marginea rețelei, Modificări ale comportamentului de utilizare, evidențiate, de exemplu, prin creșterea numărului de conferințe video, sau valori mai mari ale video streaming-ului, în rândul studenților care au mai mult timp liber sau se bazează mai mult pe sesiunile de formare susținute în mediul online. Situația actuală arată că globalizarea își are limitele, sau cel puțin trebuie organizată mai bine. Ce lecții avem de învățat din această situatie, mai ales daca ne gândim că producția de hardware a lumii este concentrată în China. Cum ar trebui Europa să se protejeze în acest context?Nimeni nu știe cât va dura această pandemie sau cum vom continua să evoluăm, atât la serviciu, cât și acasă. Existând atât de multă incertitudine, trebuie să fim prudenți și să luăm cele mai bune decizii pentru ca centrul de date să răspundă solicitărilor organizației. Cu toate acestea, prudența nu ar trebui să fie sinonimă cu pasivitatea. Există multe acțiuni importante pe care le puteți realiza pentru a vă menține echipamentul funcțional și pentru a vă asigura că centrul dumneavoastră de date rămâne disponibil și eficient pe timpul acestei crize, cum ar fi îmbunătățirea flexibilității și a performanței lanțului de aprovizionare. 
E.ON înrăutăţeşte perspectivele pe 2020 din cauza efectelor pandemiei	
"Putem vedea acum mult mai clar decât la finalul primului trimestru şi putem privi către a doua jumătate a anului cu o încredere mai mare", a afirmat directorul general Johannes Teyssen. Grupul se aşteaptă la un profit operaţional ajustat între 3,6 şi 3,8 miliarde de euro (4,2 - 4,5 miliarde de dolari), în timp ce profitul net ajustat ar urma să se situeze la 1,5 - 1,7 miliarde de euro. Anterior, E.ON previzionase un profit operaţional ajustat între 3,9 şi 4,1 miliarde de euro şi un profit net ajustat între 1,7 - 1,9 miliarde de euro. Pandemia ar urma să afecteze câştigurile E.ON cu 300 de milioane de euro, dacă nu sunt impuse noi măsuri de izolare, a informat E.ON.  E.ON Energie România, membră a Grupului german E.ON, este furnizor integrat de gaze naturale, electricitate şi soluţii energetice având un portofoliu variat format din circa 3,1 milioane de clienţi, atât rezidenţiali, cât şi companii şi municipalităţi. 
România, printre ţările ESE care nu vor fi capabile să-şi redreseze total nivelul PIB-ului în 2021(analiză)
	Raportul acoperă Albania, Bosnia şi Herţegovina, Bulgaria, Croaţia, Kosovo, Moldova, Muntenegru, Macedonia de Nord, România, Serbia şi Slovenia. Analiza se bazează pe 11 indicatori cheie:  măsuri de oprire a evoluţiei, măsuri economice, recuperare a PIB-ului, risc de expunere la datorii, producţie industrială, ratinguri de credit, risc sectorial, stimulare a valorii adăugate brute, piaţa muncii, risc fiscal şi risc la export. Având în vedere mediul imprevizibil şi în continuă schimbare, analiza este, în prezent, o radiografie a situaţiei şi oferă o prognoză bazată pe măsurile de recuperare luate până acum în cele 11 ţări. "Piaţa forţei de muncă din România este una dintre cele mai bine poziţionate în toată regiunea Europei de Sud-Est, datorită ratei extrem de scăzute a şomajului înainte de debutul pandemiei COVID-19. Ca urmare a gradului mare de ocupare a forţei de muncă, impactul pandemiei va fi cu atât mai greu de acoperit în cifrele legate de şomaj, chiar daca sunt unele dintre cele mai mici din ESE, până la finalul lui 2021 nu vor mai reveni la nivelul din 2019. De asemenea, România este printre acele ţări care nu vor fi capabile să-şi redreseze total nivelul PIB-ului în 2021", se spune în raport. Conform sursei citate, Bulgaria se numără printre ţările din sud-estul Europei care prezintă un risc mediu de redresare a PIB-ului în 2021 la nivelurile sale pre-pandemice din 2019. "Unul dintre factorii agravanţi în această direcţie este dependenţa acestei ţări de exporturi. Bulgaria avea al doilea cel mai mare raport dintre exporturi şi PIB în 2019 (după Slovenia). Având în vedere imprevizibilitatea evoluţiei pandemiei, incertitudinea canalelor de distribuţie şi posibilitatea unei încetări bruşte a comerţului reprezintă un risc extrem pentru economie. Valoarea măsurilor fiscale şi monetare pentru reducerea efectelor negative ale crizei s-a ridicat la 10,7% din PIB, fapt care poziţionează ţara pe locul al treilea din regiune, după Slovenia şi Serbia. Este important de menţionat că unele dintre aceste măsuri vizează consolidarea sistemului bancar şi nu stimularea directă a economiei", se menţionează în document. Datorită sectorului său agricol puternic, Albania are cea mai performantă economie dintre cele 11 analizate în raport în ceea ce priveşte oportunităţile de atenuare a impactului crizei economice indusă de pandemie. Dezavantajul este pachetul de măsuri anunţat de guvern pentru criză, care reprezintă doar 2,8% din PIB - una dintre cele mai mici rate din întreaga regiune a ESE. De asemenea, Moldova este una dintre cele două ţări din ESE, împreună cu Albania, care se află într-o poziţie favorabilă în ceea ce priveşte oportunităţile de atenuare a impactului crizei economice cauzată de pandemie, datorită sectorului agricol puternic. Cu toate acestea, Moldova este a doua cea mai vulnerabilă ţară din ESE în ceea ce priveşte riscul de expunere măsurat prin cota consumului privat şi formarea brută de capital în economie. Potrivit raportului, datele arată că ţările din regiunea Europei de Sud-Est (ESE) prezintă mai multe avantaje în faţa crizei economice viitoare. În primul rând, majoritatea ţărilor aveau un nivel scăzut al datoriei publice în momentul anunţării stării de urgenţă. Acest lucru a dat guvernelor locale posibilitatea de a pune în aplicare măsuri economice cuprinzătoare pentru a sprijini întreprinderile şi persoanele fizice, fără a pune prea multă presiune asupra datoriilor suverane. Din perspectiva asistenţei medicale, majoritatea ţărilor din ESE au acţionat decisiv şi rapid la debutul pandemiei, impunând măsuri stricte de stopare a evoluţiei. Ratele de infecţie în toată regiunea erau cu mult sub nivelurile globale în momentul în care ţările de pe glob au început să îşi redeschidă economiile. Rămâne de văzut dacă aceste câştiguri iniţiale vor deveni irelevante, date fiind noile creşteri ale cazurilor din mai multe ţări din ESE. SeeNews menţionează că la începutul crizei, regiunea era predispusă şi la anumite riscuri. Majoritatea ţărilor din regiune se bazează foarte mult pe sectoare pe care, în scopul prezentului raport, le-am numit "sectoare în pierdere" - acestea sunt industriile care se aşteaptă să suporte urmările crizei economice provocată de COVID-19. Raportul relevă că există şi sectoare care vor ieşi "învingătoare" din această criză, dar cele mai multe dintre acestea compun o pondere prea mică din valoarea adăugată brută (VAB) a economiilor din ESE pentru a face diferenţa şi a contrabalansa efectele negative într-un mod semnificativ. Această disproporţie între sectoarele în pierdere şi cele învingătoare face ca regiunea ESE să fie, în special, susceptibilă la riscuri sectoriale iar unele economii se confruntă în mod inevitabil cu probleme legate de gradul de ocupare a forţei de muncă, precum şi cu riscuri fiscale cauzate de diminuarea impozitelor. Analiza arată că, potrivit prognozelor, în prezent doar 7 din cele 11 ţări din Europa de Sud-Est vor putea readuce anul viitor nivelurile PIB-ului la cele din 2019. SeeNews este o platformă de afaceri din sud-estul Europei. Produce ştiri financiare şi de business, interviuri, studii de piaţă şi analize pentru diferite industrii. 
Epidemia COVID-19 a modificat obiceiurile de consum ale românilor cu privire la produse şi servicii – studiu
	Conform sursei citate, în ultimele cinci luni din 2020, au putut fi observate mai multe comportamente asociate contextului pandemic în rândul companiilor din România:  stoparea sau, dimpotrivă, creşterea comunicării comerciale, implicarea crescută în comunitate sau atenţia sporită pentru angajaţi. Multe dintre companiile româneşti şi-au dezvoltat strategii şi capabilităţi pentru a gestiona criza şi pentru a-şi continua activitatea pe timp de pandemie. Consumatorii români au început să urmărească cu tot mai multă atenţie responsabilitatea socială a companiilor. În studiu se menţionează că, deocamdată, este încă incert în ce măsură o strategie de business care integrează sustenabilitatea şi responsabilitatea socială poate determina în mod direct creşterea reputaţiei unei companii şi, indirect, migrarea consumatorilor către produsele şi serviciile companiilor responsabile, dar în mod cert, aceste aspecte apar în preferinţele consumatorilor, aşa cum o demonstrează studiul. Pandemia a schimbat puternic dinamica implicării sectorului privat în comunităţi, iar acest fapt poate fi observat în volumul mare de donaţii din partea companiilor, direcţionate către sprijinirea sistemului public de sănătate. Aproape 85% dintre consumatorii români declară că modul în care se comportă companiile este la fel de important pentru ei ca şi produsele/ serviciile pe care acestea le furnizează, 80% susţinând că mediul de afaceri are responsabilitatea de a face schimbări în lume. În contextul COVID-19, 59% dintre participanţii la studiu declară că pot vedea impactul pozitiv al companiilor în societate. Mai mult, majoritatea respondenţilor (61,32%) afirmă că activităţile de implicare în comunităţi i-ar determina să achiziţioneze produse din portofoliul companiilor implicate. Grija pentru angajaţi şi transparenţa se numără de asemenea printre factorii pe care consumatorii îi iau în considerare în deciziile de achiziţie. Peste 70% dintre consumatori declară că publicitatea nu le mai influenţează deciziile de consum. Potrivit studiului, noul consumator, sub influenţa pandemiei la nivel macro, este mult mai pragmatic şi mai atent la comportamentul companiilor. Şi consumatorul român urmăreşte comportamentul adoptat de companii în contextul crizei COVID-19, şi, deopotrivă, strategia lor de business generală. Ce a primat în această perioadă au fost investiţiile publice în infrastructura din sănătate şi donaţiile destinate activităţilor de igienă şi medicină şi, totodată, susţinerea oferită de companii angajaţilor. Cele mai bine clasate companii în topul încrederii consumatorilor români în ceea ce priveşte gestionarea crizei COVID-19 sunt companiile de tehnologie (84,5%) şi companiile de retail (74%). Companiile farmaceutice se află pe o poziţie inferioară, doar 58% din respondenţi considerând că Big Pharma a răspuns eficient în situaţia actuală. Studiul Comportamentul consumatorului român în contextul COVID-19, iniţiat de EY România, este menit să analizeze comportamentele de consum din România din ultimele luni, precum şi modul în care ne aşteptăm să arate o societate "post COVID-19", privită din perspectiva consumatorului. El este inspirat din Future Consumer Index, studiu dezvoltat la nivel global de EY în mai multe pieţe dezvoltate. 
Cum a trecut economia prin criza COVID. Sunt sectoare care stau mai bine decât anul trecut	Puse cap la cap, ultimele date publicate de Institutul Național de Statistică (INS),care vizează cifrele pe ramuri pe primul semestru, arată cum a trecut economia prin criza COVID. Cel mai bine adus-o comercianții, careau vândut chiar mia mult decât anul trecut, când economia mergea în plin. Volumul cifrei de afaceri din comerţul cu amănuntul a crescut în primul semestru, față de primele șase luni din 2019 cu 0,5%. Turismul e distrusÎn prima lună de vară, când turismul începe tradițional să facă primii bani adevărați din an, sosirile în structurile de primire turistică cu funcţiuni de cazare au scăzut cu 74,5% față de anul trecut. În ciuda faptului că de la 1 iunie s-au relaxat cele mai multe măsuri de distanțare socială, printre care circulația liberă, cazările la hoteluri, statul pe plajă și masa la terasă. Prăbușirea turismului a atras și căderea transportului de persoane, unde practic s-au sistat investițiile. O altă situație prezentată de INS arată că în trimestrul al doilea, comparativ cu trimestrul corespunzător din anul 2019, înmatriculările noi de vehicule rutiere pentru transportul pasagerilor, la categoria autobuze ṣi microbuze au scăzut cu 78,7%. Pentru comparație, în aceeaṣi perioadă, înmatriculările noi de vehicule pentru transportul mărfurilor au scăzut cu 24,7%. Industria urcă puternicUltimele date disponibile despre producția industrială sunt cele la cinci luni. Pe primele cinci luni, producţia industrială a fost mai mică cu 17,4%, față de aceeași perioadă a anului trecut. Însă chiar în luna mai, ultima numărată, producția industrială înregistra un avans consistent, de 22% față de luna aprilie, deși lucrase în plin doar jumătate de lună. Deci este de așteptat ca cifra la final de semestru să fie mult îmbunătățită. În construcții Clujul a strălucitConstrucțiile au înregistrat și ele scăderi, dar mici comparativ cu alte sectoare. În semestrul I 2020, eliberările de autorizaţii de construire pentru clădiri rezidenţiale au scăzut cu doar 12,1% faţă de semestrul corespunzător al anului precedent. Scăderi s-au înregistrat în toate regiuni de dezvoltare, afară de una, zona de Nord-Vest, care a înregistrat chiar un rezultat ușor pozitiv. Ce cred firmele că va veniINS face periodic o anchetă pe ramuri economice în care verifică ce cred managerii de firme despre cum vor evolua lucrurile încontinuare. Ultima, publicată la finalul lunii, arată că firmele din industrie prelucrătoare preconizează o creștere moderată a volumului producţiei. Strict cei din activitatea de fabricare de mașini, utilaje și echipamente cred că vor înregistra scădere. Firmele din construcții cred că în activitatea de construcţii se va înregistra o creștere a volumului, și estimează și o creștere moderată a numărului de salariaţi. În ceea ce priveşte preţurile lucrărilor de construcţii se preconizează creștere moderată a acestora. ComerţÎn sectorul comerţ cu amănuntul managerii au estimat pentru următoarele trei luni, tendinţă de creștere moderată a activităţii economice. Volumul comenzilor adresate furnizorilor demărfuri de către unităţile comerciale va înregistra relativă stabilitate. Angajatorii prognozează pentru următoarele trei luni creștere moderată a numărului de salariaţi. Pentru următoarea perioadă, managerii societăţilor comerciale estimează creștere a preţurilor de vânzare cu amănuntul. Conform estimărilor din luna iulie 2020, cererea de servicii (cifra de afaceri) va cunoaşte relativă stabilitate în următoarele trei luni. În sectorul de servicii se estimează relativă stabilitate a numărului de salariaţi. Conform opiniei managerilor, preţurile de vânzare sau de facturare ale prestaţiilor vor avea tendinţă de scădere moderată. Datele pentru agricultură nu sunt încă disponibile. 
Măsurile de distanțare socială au redus puternic consumul de bere din România
	Ea a precizat că impactul cel mai puternic al efectelor pandemiei se va resimţi în trimestrul al treilea, care în mod obişnuit este vârful de sezon pentru consumul de bere. În acest context, Julia Leferman a pledat pentru susţinerea sectorului HoReCa de către guvernanţi, inclusiv prin facilitarea extinderii teraselor pe spaţiile publice, prin deciziile autorităţilor locale sau prin permiterea funcţionării unor locaţii temporare de tip food trucks sau baruri mobile. "Observăm cu îngrijorare situaţia din sectorul HoReCa şi, implicit, din industria berii. În primele luni ale anului, vânzările din industria berii au scăzut accentuat. Impactul cel mai puternic, însă, se va resimţi în trimestrul al treilea al anului care, în mod obişnuit, este vârful de sezon pentru bere, dar care depinde mult de condiţiile de operare din industria ospitalităţii. Ca să putem spera la o redresare a acestui sector, este esenţială redeschiderea restaurantelor. În condiţiile actuale, ne dorim sprijin guvernamental prin programele de investiţii anunţate de autorităţi şi prin strategii coerente de susţinere pentru sectorul HoReCa, inclusiv prin facilitarea extinderii teraselor pe spaţiile publice, prin deciziile autorităţilor locale sau prin permiterea funcţionării unor locaţii temporare de tip food trucks sau baruri mobile", a afirmat ea. Potrivit acesteia, faptul că barurile şi restaurantele şi-au oprit activitatea timp de două luni şi jumătate a dus la închiderea liniilor de bere la draft, iar comercializarea acestui tip de bere se va relua treptat, odată cu redeschiderea etapizată a teraselor şi ulterior a restaurantelor. "Faptul că barurile şi restaurantele şi-au oprit activitatea timp de două luni şi jumătate a dus şi la închiderea liniilor de bere la draft. Chiar dacă începând cu 1 iunie terasele s-au redeschis, reluarea comercializării berii draft se petrece treptat, în concordanţă cu măsurile de redeschidere etapizată a locaţiilor HoReCa. Oricum, scăderea importantă înregistrată de segmentul Keg din prima jumătate a anului, de 43%, nu are cum să fie recuperată pe parcursul următoarelor 6 luni din an. Acest segment va încheia cu siguranţă anul în scădere faţă de 2019", a explicat Leferman. Începând cu luna martie 2020, odată cu declanşarea pandemiei, s-a conturat o tendinţă nouă printre consumatorii de bere, prin creşterea cu 39% a preferinţei pentru sticla de unică folosinţă, în detrimentul celei reutilizabile. Astfel, la nivelul primelor 6 luni din an, comparativ cu ianuarie - iunie 2019, trendul descendent al sticlei reutilizabile este şi mai accentuat (-34%) în raport cu sticla de unică folosinţă, care a crescut cu 44%. În primul semestru al anului 2020, comparativ cu aceeaşi perioadă a anului trecut, categoria specialităţi - în care intră, printre multe altele, berea neagră, cea nepasteurizată, albă, ale, pale, roşie etc. - a scăzut cu 28%. "Deşi această categorie este una relativ mică, reprezentând doar 2,2% din piaţă în 2019, a fost un segment care a rămas constant în evoluţie faţă de 2018. Dacă în 2019, preferinţa românilor pentru mixurile de bere şi berile aromatizate a înregistrat o creştere record în România, de 32,5% faţă de anul anterior, urmând de altfel tendinţa europeană de consum, în primele 6 luni ale anului 2020 această categorie a înregistrat şi ea o reducere de 6 procente. Şi acest segment are o pondere mică din piaţă, adjudecându-şi 3% din piaţă în 2019. Preferinţele tot mai variate ale românilor în materie de bere şi dorinţa lor de a experimenta gusturi noi, speciale, tendinţă remarcată anul trecut, s-a mai ponderat în această perioadă de pandemie", a subliniat directorul general al Asociaţiei Berarii României. Comparativ, anul trecut, mixurile de bere şi berile aromatizate şi-au adjudecat 3% din piaţă, iar categoria specialităţi, în care intră, printre multe altele, berea neagră, nepasteurizată, albă, ale, roşie etc, 2,2% din total. În ceea ce priveşte categoria berii fără alcool, aceasta a înregistrat o tendinţă similară, de scădere cu 19%, în primele 6 luni ale acestui an. Berea fără alcool deţinea o pondere de 1,7% din întreaga piaţă de bere în 2019. "Dacă în cazul primelor două categorii consumul şi-a revenit într-o mică măsură în luna iunie, în cazul berii fără alcool scăderea este şi mai accentuată (a pierdut un procent). Şi dacă până anul trecut berea fără alcool era pe un trend ascendent, 2020 este primul an de scădere pentru acest segment", a adăugat Julia Leferman. În 2019, piaţa berii din România a înregistrat un volum în creştere cu 0,4%, până la 16,8 milioane de hectolitri, iar consumul anual de bere pe cap de locuitor s-a ridicat la 86 de litri. Conform statisticii, eforturile investiţionale ale membrilor Berarii României au atins un nivel record în 2019, de 96,3 milioane euro, în creştere cu 22 de milioane euro faţă de anul precedent. Per total, investiţiile cumulate ale companiilor membre din Asociaţia, în ultimii 16 ani, au atins 1,62 miliarde de euro. În 2019, numărul producătorilor de bere din România a crescut la 68, în comparaţie cu 56, în 2018. Asociaţia Berarii României reprezintă, de peste 15 ani, industria locală de bere. Începând din anul 2008, entitatea a devenit parte a marii familii a producătorilor de bere europeni, reprezentaţi prin organizaţia Berarii Europei, fondată în 1958, la Bruxelles. România a fost în 2019 al optulea producător de bere din cele 27 de state membre ale UE, arată datele publicate vineri de Oficiul European pentru Statistică (Eurostat). Anul trecut, s-au produs în Uniunea Europeană 34 miliarde de litri de bere cu alcool, producţia UE fiind echivalentul a aproximativ 77 de litri per locuitor. În plus, în 2019, s-au produs în UE 1,4 miliarde de litri de bere care nu conţinea deloc alcool sau conţinea mai puţin de 0,5%. În rândul statelor membre UE, principalii producători de bere în 2019 au fost Germania (opt miliarde de litri de bere, sau 23% din producţia totală a UE), Polonia şi Spania (fiecare cu 3,9 miliarde de litri de bere), Olanda (2,5 miliarde de litri de bere), Belgia (2,4 miliarde de litri de bere, datele sunt din 2017), Franţa (două miliarde de litri de bere), Cehia (1,9 miliarde de litri de bere) şi România (1,73 miliarde de litri de bere). Datele Eurostat au fost publicate cu ocazia Zilei Internaţionale a Berii, celebrată în prima zi de vineri a lunii august. 
Profitul consolidat realizat de OTP Bank în primul semestru din 2020, în scădere cu 69% față de perioada similară din 2019
	"În ciuda contextului generat de pandemie, OTP Bank România consemnează o creştere puternică, iar atât creditele, cât şi depozitele au înregistrat o creştere de 16-17% de la un an la altul. Banca a obţinut un profit de 17 milioane RON în primul semestru, chiar şi după constituirea provizioanelor în sumă de 58,9 milioane pentru efectele neprevăzute ale Covid. Proiectele de transformare nu s-au oprit, am inaugurat recent o nouă filială în Pipera şi continuăm procesul de recrutare pentru extinderile următoare", a declarat Gyula Fater, Director General OTP Bank România. Profitul operaţional aferent primelor şase luni ale anului a crescut la 92 milioane de lei, ca urmare a avansului cu 14% al veniturilor totale, comparativ cu aceeaşi perioadă a anului trecut. În acelaşi timp, cheltuielile operaţionale au urcat cu 18% pe fondul implementării programului de dezvoltare organică al OTP Bank România, demarat în 2019. Veniturile nete din dobânzi au crescut cu 18% comparativ cu aceeaşi perioadă a anului trecut, fiind susţinute de dezvoltarea dinamică a portofoliului de credite performante. Volumul creditelor performante, ajustat la cursul de schimb valutar, a crescut dinamic cu 18% comparativ cu semestrul I al anului precedent, susţinut de un avans al creditării pentru segmentul IMM (+27%), al cererii pentru credite imobiliare (+18%) şi al cererii de finanţare din partea segmentului corporate (+16%). Activitatea de creditare a fost atipică în primul semestru al anului ca efect al pandemiei Covid-19;   după creşterea dinamică din primul trimestru a urmat încetinirea ritmului de creştere din aprilie-mai şi apoi revenirea începând cu luna iunie. Comparativ cu primul semestru din 2019, ritmul de creştere al creditelor acordate clienţilor persoane juridice a fost +21% în timp ce vânzările de credite imobiliare s-au contractat cu -14%, iar creditele de consum cu -21%. Volumul depozitelor, ajustat la cursul de schimb valutar, a crescut cu 17%, comparativ cu aceeaşi perioadă a anului trecut. Dinamica a fost susţinută de cele trei linii de afaceri:  Retail (+22%), IMM (+5%) şi Corporate (+23%). În conformitate cu standardele locale, activele băncii au atins nivelul de 13,6 miliarde de lei, în creştere cu 16% comparativ cu finalul lunii iunie 2019, iar profitul după impozitare a fost de 14 milioane de lei. Rata de adecvare a capitalului băncii a urcat la 20,9%, faţă de 17,1% în primul semestru al anului trecut. Creşterea se datorează majorării de capital social din al doilea semestru al anului 2019, în sumă de 320 milioane de lei, dar şi efectelor pozitive aduse de modificarea cadrului de reglementare european, în contextul pandemiei. OTP Group aniversează anul acesta 70 de ani de activitate, în timp ce subsidiara din România marchează 16 ani de prezenţă de piaţa locală. Până astăzi, OTP Group a devenit un jucător dominant pe piaţa Europei Centrale şi de Est şi este considerat un grup bancar important chiar şi la scară europeană. Comunitatea de aproximativ 36. 000 de angajaţi deserveşte zilnic peste 18,5 milioane de clienţi din 12 ţări. 
Efectele coronavirus asupra pieței IT&C:  Angajații entry-level își găsesc mai greu un loc de muncă - rectorul Universității Politehnice Timișoara	Piața IT&C nu a fost ocolită nici ea de problemele cauzate de pandemia de COVID-19. Dacă până la începutul acestui an totul era într-o continuă dinamică, acum lucrurile se așează, foarte puține părți își mai asumă riscuri, companiile sunt atente la bugetele disponibile, iar angajații preferă stabilitatea. Rectorul Universității Politehnica din Timișoara, Florin Drăgan, a analizat piața IT din vestul țării și a tras mai multe concluzii. "Toată lumea este grijulie din toate punctele de vedere. Companiile sunt precaute la bugete, la decizii, la măriri de salariu. De exemplu, în general, toamna sunt prevăzute măriri de salariu pentru angajații foarte buni. Acum se mai amână aceste măriri:  acestea fie vor avea loc în totalitate la primăvară, fie managerii au luat decizia ca o mică parte din mărire să fie acum, în toamnă, iar restul peste șase luni. Inițial, așteptările erau ca zona de automotive să aibă de suferit, însă piața dă semne că își revine, la fel, cu precauție. Firmele angajează în continuare, dar preferă experiența, tinerii entry-level își găsesc mai greu un loc de muncă", a declarat Florin Drăgan, rectorul Universității Politehnica Timișoara. În prezent, aproximativ 90 la sută din angajații din domeniul IT&C lucrează de acasă. Contextul epidemiologic a dat peste cap planurile multor companii, care estimau inițial că din septembrie o mare parte din angajați se vor întoarce în birouri. Perioada se va prelungi până spre sfârșitul anului, acolo unde se poate lucra de acasă, iar acest lucru are efect în strategia de recrutare a fiecărei companii. Din discuțiile cu reprezentanții companiilor, rectorul Universității Politehnica Timișoara susține că este dificilă partea de formare a noilor angajați, cu puțină experiență. Din acest motiv, companiile mari recrutează doar să își acopere pozițiile libere și preferă oameni cu experiență. "Oferta salarială este plafonată, iar companiile nu mai acceptă mofturile celor care nu au ce oferi. De altfel, și în rândul angajaților se observă că dacă firma la care lucrează este stabilă, nu vor să riște până când nu se clarifică situația. Sunt puține firme noi care intră pe piață sau care vor să se extindă. De exemplu, în trecut, când o companie avea astfel de planuri, venea spre noi să ne întrebe dacă le putem oferi tineri pe care să îi angajeze. În ultimele luni nu s-a mai întâmplat acest lucru", a completat Florin Drăgan, rectorul Universității Politehnica Timișoara. Pe de altă parte, din septembrie, Universitatea Politehnica Timișoara va pune la dispoziție studenților-angajați mai multe laboratoare, pe care le pot folosi în regim de spațiu co-work. Măsura vine în sprijinul celor care locuiesc în cămine sau au mai mulți colegi de apartament, iar compania la care lucrează le recomandă work from home. Efectele pandemiei se văd în rândul studenților: au scăzut considerabil pozițiile de internship
Perioada verii însemna de obicei primul contact al studenților, cu piața muncii. Multinaționalele aveau sute de poziții deschise numai la Timișoara, dar în acest an numărul de locuri pentru studenți s-a diminuat considerabil. "De obicei studenții de la specializările tehnice au nevoie de două luni de practică, pe perioada verii. Acum avem un număr mai mic de studenți care fac această practică în rândul companiilor, însă am găsit o soluție astfel încât nimeni să nu rămână exclus. Le punem la dispoziție studenților resurse astfel încât să dezvolte singuri proiecte. Vorbim despre aplicații mobile sau software-uri de care este nevoie în piață, pe care le pot dezvolta cu ajutorul profesorilor noștri care îi îndrumă la orice pas, beneficiind totodată de echipamentele performante de calcul ale Universității Politehnica Timișoara. Sperăm ca prin această experiență să își dezvolte creativitatea și spiritul antreprenorial", a declarat Florin Drăgan. Companiile mici sunt cele mai expuse în această perioadăPotrivit raportărilor din piață, companiile mici își găsesc mult mai greu acum angajați. Fiecare salariat își dorește stabilitatea unei companii mari, așa că start-up-urile sunt ocolite de oamenii cu experiență. Compensează acest dezavantaj cu faptul că au acces mult mai ușor la resursa umană din universități. Practic nu au procedurile unei firme mari, care este blocată în reguli și bugete. Firma mica se adaptează mult mai ușor din acest punct de vedere, dar trebuie să aloce mai mult timp pentru pregătirea angajatului. De altfel, firmele mici au pierdut un alt atu în comparație cu multinaționalele:  beneficiul de a le permite angajaților să lucreze de acasă. De obicei, le ofereau o mare libertate programatorilor, însă acum, și companiile mari, care înainte erau mult mai rigide, pun accentul pe a lucra de acasă. "Lucratul de acasă nu este viitorul în IT. Probabil o variantă hibridă, care exista deja în companiile de dincolo, din zona anglo-saxonă, va rămâne și la noi după pandemie. Acolo, de exemplu, angajații vin două zile pe săptămână la birou, restul timpului lucrează de acasă. La ora actuală, ca mentalitate, nu suntem pregătiți. Noi suntem un popor destul de comunicativ și nu prea agreăm izolarea. Nu mai vorbim de legislație, care nu este foarte prietenoasă cu home office-ul", a declarat rectorul Universității Politehnica Timișoara. Pe de altă parte, companiile mici sunt mult mai afectate dacă pierd un client. De obicei, acestea lucrează în două-trei proiecte, iar daca pierd unul, atunci devine o problemă majoră. 
Creştere EBITDA şi venituri aproape stabile pentru Telekom Romania în T2, în pofida crizei COVID-19
	"În trimestrul doi, veniturile consolidate au fost afectate de pandemia globală Covid-19 – în mod asemănător cu ale altor operatori din UE - întrucât restricțiile de călătorie au redus veniturile din roaming și din vizite, în timp ce închiderea temporară a magazinelor a afectat negativ vânzările de terminale. Acest impact a fost acoperit aproape integral printr-o creștere a veniturilor din segmentele ICT și wholesale ale companiei", spune Telekom România într-un comunicat. În ciuda acestor efecte adverse, EBITDA ajustată după IFRS16 a crescut cu 25,7% an/an, ajungând la 36,2 milioane euro, în special datorită transformării continue a costurilor companiei și a măsurilor de reducere suplimentară a costurilor în contextul COVID-19. „În trimestrul 2, ne-am menținut veniturile stabile și ne-am continuat creșterea EBITDA, în ciuda circumstanțelor dificile. În acest trimestru, am arătat că prin strategia noastră de control strâns al cheltuielilor și transformarea costurilor, suntem capabili să depășim și să diminuăm efectele neașteptate ale pandemiei Covid-19 pe linia noastră de vârf. Sunt fericit că am obținut creșterea EBITDA pentru cel de-al treilea trimestru consecutiv și asta îmi dă încredere că am ales abordarea potrivită pentru a realiza o recuperare stabilă și durabilă a performanței noastre financiare”, a declarat Nicolas Mahler, Director Executiv Financiar, Telekom Romania. Veniturile totale din servicii mobile au scăzut cu 9,2% față de T2 2019, până la 93,8 milioane euro. Această scădere a fost determinată de reducerea tarifelor de terminare pentru rețelele mobile, impusă de autoritatea de reglementare și, partial, de scăderea traficului din roaming și a traficului internațional în timpul restricțiilor de călătorie cauzate de pandemia COVID-19 în T2. Mai mult, în timpul perioadei de izolare, ca parte a măsurilor impuse de instituirea stării de urgență, o treime din magazinele de vânzare cu amănuntul, mai ales cele din centrele comerciale mari, au fost închise. Acest lucru a afectat vânzările de telefoane mobile și a încetinit în general achizițiile de orice fel. Până la sfârșitul celui de-al doilea trimestru al acestui an, toate magazinele au putut fi redeschise. În ciuda acestor aspecte, baza de abonaţi ai serviciilor mobile (postpaid) a crescut cu 6,1% față de aceeași perioadă a anului precedent, până la 1,6 milioane de abonați. Baza de clienți pentru segmentul de importanță strategică de servicii convergente fix-mobil (FMC) a continuat creșterea în T2 2020, cu 9,4% față de aceeași perioadă din anul precedent, ajungând acum la 88 1.000de abonați. Veniturile totale din servicii fixe s-au ridicat la 121,1 milioane euro în al doilea trimestru din 2020, o creștere anuală cu 7,2%, determinată în special de majorarea puternică a segmentului ICT al companiei, cu un avans de 25,1% și wholesale business, care a crescut cu 21%, supracompensând o contracție de 6,6% în veniturile din retail pe segmentul fix. Serviciul de voce a dat semne de stabilizare, veniturile rămânând stabile față de cele două trimestre anterioare, la 14,3 milioane euro, ajutat de creșterea clienților FMC. Transferarea bazei de clienți TV către tehnologii orientate spre viitor - precum IPTV - a continuat, determinând scăderea bazei de abonați, până la 1,26 milioane în T2 2020, în special pe serviciile DTH. Deși impactul a fost parțial atenuat printr-o creștere a ARPU în același interval de timp, contractarea bazei de abonați TV a condus la o scădere a veniturilor din servicii de televiziune. În același timp, noua ofertă a companiei, Smart TV Stick, care permite clienților să-și transforme televizorul într-un Smart TV fără instalare suplimentară și independent de furnizor, a continuat să crească, ajungând la o bază de 17. 400 abonați, de la lansarea sa la sfârșitul primului trimestru al acestui an. Scăderea veniturilor din serviciile de televiziune a fost parțial compensată prin creșterea veniturilor din internet fix cu 8,4% comparativ cu T2 din anul precedent, printr-o concentrare pe clienții care au generat o valoare mai mare. În T2, implementarea programului “Cash for Growth” a continuat să producă efecte, prin scăderi semnificative, în special asupra costurilor indirecte, care au fost cu 10% mai mici, comparativ cu aceeași perioadă din 2019. Această îmbunătățire a fost obținută prin continuarea reducerii costurilor în toate zonele de activitate, ca parte a programului de transformare a costurilor companiei. Această transformare a fost accelerată prin măsuri suplimentare luate pentru atenuarea efectelor negative pricinuite de criza Covid-19 asupra diferitelor centre de cost. În timpul crizei Covid-19, compania nu a implementat măsuri de reducere a personalului, cum ar fi concedieri sau șomaj tehnic. „Am reușit să ne adaptăm rapid la situația generată de pandemie, fiind toți sincronizați spre aceleași obiective. Astfel am putut implementa schimbările necesare în timp record. Acum și în perioada următoare va trebui să continuăm să ne adaptăm modul de a lucra în noul context - desigur, întotdeauna având ca prioritate clientul. Un lucru este clar, calea digitalizării pe care am început-o deja la nivel de companie este mai relevantă ca niciodată și vom continua în această direcție, pentru a ne facilita activitatea. Toate sub motto-ul <>. Personal, sunt foarte mulțumit că răspunsul nostru la această criză este apreciat și de clienții noștri, care, potrivit unui studiu recent, au pus multă încredere în Telekom, mai ales în perioada blocajului general determinat de criză Covid-19” a declarat Miroslav Majoros, CEO Telekom Romania. 
România, printre ţările UE cu creşterea cea mai mare a vânzărilor cu amănuntul în iunie	În mai, volumul comerţului cu amănuntul a crescut cu 20,3% în zona euro şi cu 18,3% în UE, ceea ce înseamnă că în ambele zone comerţul cu amănuntul a revenit la nivelul din februarie 2020, înainte de introducerea restricţiilor. În UE, vânzările de combustibili auto au crescut cu 16,9% în iunie, comparativ cu luna precedentă, cele de produse non-alimentare au urcat cu 10,6%, în timp ce vânzările de alimente, băuturi şi tutun au scăzut cu 2,2%. În rândul statelor membre UE pentru care sunt disponibile datele, cea mai mare creştere a volumului comerţului cu amănuntul în iunie, comparativ cu luna precedentă, s-a înregistrat în Irlanda (21,9%), Spania (16,5%), Italia (13,8%), Franţa şi Luxemburg (ambele cu 9,4%), Slovacia (9,3%) şi România (6,3%), singurele scăderi fiind în Austria (minus 2,5%) şi Germania (minus 1,6%). În iunie, comparativ cu perioada similară din 2019, volumul comerţului cu amănuntul a urcat cu 1,3% în zona euro şi în Uniunea Europeană. În UE, vânzările de produse non-alimentare au crescut cu 4,2%, cele de alimente, băuturi şi tutun cu 0,7%, în timp ce vânzările de combustibili auto au scăzut cu 12,7%. În rândul statelor membre UE pentru care sunt disponibile datele, cea mai mare creştere a volumului comerţului cu amănuntul în iunie, comparativ cu perioada similară din 2019, s-a înregistrat în Irlanda (10,2%), Estonia (6,6%) şi Danemarca (6,5%), iar cel mai semnificativ declin în Bulgaria (minus 18,1%), Malta (minus 8,4%) şi Luxemburg (minus 7,7%). România a raportat o creştere de 2,1% în iunie, comparativ cu perioada similară din 2019, după un declin de 4,2% în mai. 
Pragul de supraviețuire pentru majoritatea hotelurilor va fi atins în luna august - studiu	Primele cazuri de coronavirus în România au fost anunțate pe 26 februarie 2020, iar Guvernul a implementat o stare de urgență începând cu 14 martie și a restricționat toate călătoriile internaționale. Deși așteptările inițiale pentru 2020 erau promițătoare, datele din 2019 indicând o creștere de 5% a înnoptărilor față de 2018, situația generată de COVID-19 și restricțiile adoptate în consecință de către guvern, au cauzat o criză fără precedent în industria hotelieră. Luând în considerare condițiile actuale ale pieței și sprijinul guvernamental limitat, 80% dintre hotelieri afirmă că afacerea lor nu va putea supraviețui mai mult de 4 luni din punct de vedere financiar. Considerând că sondajul a fost realizat între lunile aprilie și mai, iar cererea nu a revenit încă, pragul de supraviețuire pentru majoritatea hotelurilor va fi atins în luna august. Asta, deși hotelierii au pus in aplicare eforturi semnificative pentru a reduce costurile de operare, o intervenție guvernamentală este necesară în mod urgent pentru a proteja forța de munca din industria hotelieră. Similar altor țări din CEE, hotelurile din România au fost nevoite să își schimbe prioritățile, concentrându-se pe reducerea cheltuielilor operaționale și costurilor de promovare și marketing, în paralel cu gestionarea fluxului de anulări ale rezervărilor. Din perspectiva resurselor umane, 80% dintre respondenți au apelat la schema de șomaj tehnic subvenționată de Guvern pentru a contracara efectele crizei Covid-19. În general, hotelierii români au luat măsuri de reducere a efectivului de salariați peste media din CEE, reducând personalul cu 29%, în comparație cu o medie de 24% în CEE. În pofida faptului că granițele Uniunii Europene s-au redeschis de la 1 iunie, ca urmare a rezultatelor din primul semestru din 2020 sunt preconizate reduceri suplimentare de personal de aproximativ 38%. Hotelierii români au exprimat cel mai mare nivel de nemulțumire comparativ cu celelalte țări din CEE, 85% dintre aceștia considerând că informațiile comunicate de autorități au fost neclare. Deși gradul de satisfacție față de sprijinul guvernamental este relativ scăzut, s-a înregistrat un nivel mai mare decât în celelalte țări din CEE, cu 15% din hotelieri satisfăcuți, în comparație cu 10% în celelalte țări. Pe măsură ce hotelurile s-au redeschis și se pregătesc să intre într-o perioadă de revenire, există multă incertitudine cu privire la capacitatea de a beneficia de sprijin din partea Guvernului. Doar 25% dintre hotelieri, au o înțelegere clară a modalităților de accesare a sprijinului propus, în timp ce marea majoritate rămâne nemulțumită cu privire la gradul de accesibilitate a măsurilor de sprijin guvernamental. În timp ce în multe alte țări, guvernele au anunțat deja un ajutor specific pentru turism și sectorul hotelier, de exemplu subvenții financiare directe în Republica Cehă, vouchere de călătorie în Polonia și campanii agresive de promovare a turismului intern în Germania, în România, hotelierii au primit un ajutor limitat. În săptămânile cuprinse între 24 aprilie și 25 mai, 75% dintre hotelieri au declarat că sunt pregătiți sau extrem de pregătiți pentru redeschiderea proprietăților, 87% fiind încrezători ca pot asigura siguranța clienților și a angajaților. Pe măsură ce hotelurile s-au redeschis și altele continuă să se pregătească pentru redeschidere, hotelierii afirmă că asigurarea securității sanitare pentru oaspeți și angajați reprezintă principala prioritate a lor. În condițiile în care Covid-19 provoacă un grad semnificativ de îngrijorare în rândul turiștilor și a personalului din hoteluri, marea majoritate a respondenților au indicat că sunt în favoarea obținerii unei noi certificări de sănătate și securitate (Health & Safety). Odată cu relaxarea restricțiilor de călătorie, mai multe hoteluri (în special branduri internaționale și locale) doresc să redeschidă, în ciuda lipsei de sprijin din partea autorităților. În timp ce cererea foarte scăzută rămâne cea mai mare preocupare a hotelierilor, aceștia se vor confrunta, de asemenea, și cu provocări cauzate de creșterea ofertei pe piață, considerând că unele branduri notabile se vor deschide pe parcursul sezonului estival 2020. În comparație cu alte piețe hoteliere din CEE, hotelurile românești sunt mai puțin dependente de cererea internațională, aproape 80% din sosiri fiind interne. În timp ce acest factor va ajuta cu siguranță la procesul de redresare al pieței, recuperarea lentă anticipată a turiștilor care călătoresc în interes de afaceri rămâne o preocupare, considerând că acest segment este un factor important pentru gradul de ocupare al hotelurilor din România. Pe lângă acestea, companiile multinaționale sunt interesate de mutarea unor operațiuni în România, un factor care va determina o creștere importantă a cererii din sectorul de business. În plus, deși este probabil să aibă un impact principal asupra hotelurilor din București, Campionatul European de Fotbal planificat pentru anul viitor ar putea stimula un impact pozitiv asupra performanțelor hoteliere și să marcheze procesul de recuperare printr-o creștere sănătoasă a gradului de ocupare și a ADR-ului. Perspectiva pe termen lung pentru sectorul hotelier românesc rămâne pozitivă, susținută de creșterea sănătoasă a turismului din ultimii ani, precum și de atractivitatea continuă a țării pentru întreprinderile internaționale ce stimulează cererea business. Cu toate acestea, potrivit Oxford Economics, numărul de nopți în spațiile de cazare plătite în București este așteptat să atingă nivelul de dinainte de criză doar între 2023 și 2024, iar mai apoi este prevăzută o creștere sănătoasă în anii următori. 
Valul doi al pandemiei va spulbera economia, inclusiv o parte din cei care au rămas în picioare după primul val
	Șomerii vor fi loviți primii de al doilea valUn al doilea val al pandemiei va afecta, în primul rând, categoriile deja lovite de primul val. Cei care au rămas fără slujbe vor avea șanse din ce în ce mai mici să își găsească un loc nou de muncă. Conform INS, în iunie 2020, existau 467. 000 de șomeri, cu 124. 000 mai mulți decât în luna iunie a anului precedent. Conform ultimelor date ANOFM din luna iunie, 32,98% dintre șomeri sunt sub vârsta de 39 de ani, 28,45% au vârste cuprinse între 40 și 49 de ani, 19,64% sunt cu vârste între 50 și 55 și 18,93% sunt peste 55 de ani. Categoria cea mai afectată pare să fie cea a tinerilor. Conform aceleiași surse, 25,48% dintre șomeri sunt fără studii sau cu educație primară, 29,16% sunt cei care au terminat gimnaziul și 7,85% au studii universitare. Deci, cei mai afectați sunt cei fără educație sau nivel redus de instruire. De parcă nu ar fi fost de ajuns, pe lângă cei care au rămas fără un loc de muncă, nu vor primi bani nici salariații care au stat în carantina sau izolare, dar pentru care direcțiile de sănătate refuză să elibereze avizele necesare, astfel încât medicii de familie să le poată acorda concediu medical plătit 100%, așa cum prevede legea. În aceste condiții, angajatorul îi va considera pe perioada carantinei sau izolării în concediu fără plată, în cel mai bun caz. Însă, pot fi și situații în care salariații își pot pierde locul de muncă, deoarece nu pot face dovada că au lipsit de la serviciu din motive întemeiate. Sectoare economice deja afectate de pandemieÎn acest moment, analiza pe domenii de activitate economică nu poate fi decât preliminară. INS a publicat o cercetare a impactului COVID-19 asupra mediului economic, în lunile martie și aprilie 2020. Studiul este bazat pe răspunsurile date de 8. 831 de managerii din industriile întreprinderilor din industria prelucrătoare, construcții, comerțul cu amănuntul și servicii în perioada 17-19 martie, deci la începutul crizei. 52,1% dintre agenții economici din sectorul transporturilor și al depozitării prevedeau că în aprilie activitatea li se va restrânge cu mai mult de 25%. Cei mai pesimiști dintre cei intervievați au fost cei din sectorul de hoteluri și restaurante. 95,4% dintre aceștia au prevăzut o restrângere a activității cu mai mult de 25% sau chiar închiderea firmelor. Asociații ale mediului de afaceri confirmă prognozele sumbre de la începutul pandemiei. Camera de Comerț și Industrie Prahova anunță în urmă cu câteva zile ca 50% din firmele din turism și HoReCa vor intra în insolvență în septembrie-octombrie 2020. Ultimul comunicat INS arată că turismul intern a suferit mult în luna iunie a acestui an, cea mai recentă lună pentru care există date statistice oficiale. În luna iunie 2020, comparativ cu iunie 2019, sosirile în structurile de primire turistică cu funcțiuni de cazare au scăzut cu 74%, înnoptările cu 76%, iar sosirile vizitatorilor străini au scăzut cu 68%. Încă nu avem un studiu pentru aceste firme după perioada de urgență, dar datele referitoare la salariile din aceste domenii sunt dovada că managerii nu s-au înșelat în prognoze. O statistică publicată de INS în 9 iulie, ne arată că veniturile salariale nete au scăzut simțitor în luna mai, pentru anumite categorii. Cei mai afectați au fost cei care lucrează în transporturi aeriene, care s-au trezit în mai 2020 cu un venit net de 35% mai mic față de luna mai 2019. Cei care lucrează în hoteluri și restaurante au încasat un venit salarial net cu 22% mai mic decât în urmă cu un an, iar cei care lucrează în domeniul artistic, activități culturale și recreative au încasat un venit cu 8,4% mai mic decât în 2019. Însă, există și domenii în care salariații au câștigat mai bine în această perioadă. Cei care lucrează în domenii precum producția și furnizarea de energie electrică și termică, gaze, apă caldă și aer condiționat au câștigat cu 12,9% mai mult decât anul trecut, iar cei din informații și comunicații cu 11,9% mai mult. Personalul din sănătate și cel din asistență socială a câștigat cu 9% mai mult, iar cei din învățământ cu 4,8% mai mult. Investitorii străini sunt descurajați de autoritățile româneDin punct de vedere economic, nu ne ajută prea mult ca ministrul român al sănătății spune ca am ajuns „ciuma Europei", descurajând astfel orice investitor care ar dori să vină în România. Și nu ne ajută nici faptul că suntem puși pe lista neagră în mai multe țări europene, printre care Belgia, Danemarca, Cehia unde toată lumea care sosește din România sau din anumite județe din România trebuie să fie testată sau să stea în carantină 14 zile. Economia poate fi ținută pe linia de plutire doar dacă ne ocupăm serios de criza medicală. Trebuie să acționam rapid ca să ținem în frâu răspândirea virusuluiGuvernul trebuie să ia exemplul tarilor care au gestionat bine coronacriza și să instituie măsurile necesare pentru împiedicarea răspândirii infectărilor. Testarea în masă și efectuarea anchetelor epidemiologice sunt lucruri asupra cărora specialiștii s-au pronunțat foarte clar ca fiind de mare ajutor în lupta cu COVID-19. De asemenea, distanțarea fizică este o măsură acceptată ca obligatorie pentru împiedicarea transmiterii comunitare a SARS-CoV–2. În aceste condiții, guvernul ar trebui să decidă amânarea alegerilor locale, pentru a reduce riscul de răspândire a infecției în timpul acțiunilor de pre-campanie și campanie electorală. Categoriile deja afectate de pandemie au nevoie urgentă de sprijinEste clar că, pentru anumite categorii de români, veniturile au scăzut substanțial. O soluție pe perioada de criză ar fi asigurarea unui venit minim garantat, așa cum a făcut și Spania. Aceasta măsură ar susține și consumul, care a fost lovit în ultimele luni. Conform celor mai recente date INS, comerțul cu amănuntul a scăzut atât în mai 2020 față de aceeași lună din 2019, cât și în aprilie 2020 față de aprilie 2019. Guvernul a decis acordarea unor granturi de 40.000-100.000 de euro studenților antreprenori, ca măsură de ajutor pentru tineri. Este binevenită această măsură, dar ea nu suficientă. Pentru mulți alți tineri care nu sunt în facultate și care au nevoie de sprijin această perioadă, ar putea fi folosit programul european „Garanția pentru tineret", care are încă finanțare și nu este folosit. S-ar putea reduce, astfel, numărul de NEET's din România, adică acei tineri care nu mai merg la școală și nici nu au un loc de muncă. Pentru șomerii cu un nivel de educație redus, sunt necesare programe de formare continuă și mai ales programe de dobândire și aprofundare a abilitaților digitale, cu care vor avea șanse mai mari să își găsească un loc de muncă în viitor. Nu în ultimul rând, firmele au nevoie de granturi de la stat, așa cum au fost acordate și în alte țări, precum Franța. În urma unei analize, Guvernul ar trebui să direcționeze granturi mai mari în sectoarele cele mai afectate de pandemie, pentru a salva firmele românești puternic lovite de COVID-19. Sunt doar câteva dintre masurile pe care Guvernul ar trebui să le implementeze rapid, pentru a evita o criza economică majoră. 
România, printre statele UE cu cea mai scăzută rată a şomajului, în iunie
	În rândul statelor membre, cele mai scăzute rate ale şomajului s-au înregistrat în Cehia (2,6%), Polonia (3%), Germania şi Malta (ambele cu 4,2%), Olanda (4,3%), Bulgaria (4,4%), Slovenia (4,8%) şi România (5,2%). La polul opus se situează Spania (14,5%) şi Letonia (10,1%). Eurostat estimează că în zona euro aproximativ 12,685 milioane de persoane (din totalul populaţiei estimat la 330 de milioane) erau în şomaj în cursul lunii iunie, cu 203. 000 mai multe decât în mai. În iunie, 2,962 milioane de tineri din UE nu erau angajaţi, din care 2,360 milioane erau în zona euro. În rândul femeilor din UE, rata şomajului era de 7,5% în iunie, în creştere de la 7,3% în mai, în timp ce în rândul bărbaţilor rata şomajului era de 6,7% în iunie, faţă de 6,6% în mai. 
Criza din contextul COVID-19 a diminuat afacerile Orange România cu 10% în trimestrul doi, la 242 milioane de euro
	La 30 iunie 2020, Orange România oferea servicii mobile, fixe și TV pentru 10. 540. 600 de clienți, în scădere cu 1. 8% comparativ cu finalul T2 2019. Serviciul de televiziune prin cablu și satelit, Orange Home TV, număra la finalul lunii iunie peste 528. 000 clienți, în ușoară creștere faţă de T2 2019, iar serviciile fixe în bandă largă aveau 365. 900 de clienți, în creștere cu 15% față de aceeași perioadă din 2019. RețeaOrange a continuat investițiile în infrastructură, în trimestrul 2 al acestui an fiind oferit acces la conectivitate 4G+ în 815 de noi localități, pentru un număr de peste 1. 1 milioane de locuitori din localitățile nou acoperite și din localități care au beneficiat de lucrări de densificare a rețelei. La finalul lunii iunie, 59. 63% din populația țării avea acces la viteze 4G+. Prezența 4G a fost și ea extinsă, astfel încât, la finalul celui de-al doilea trimestru, aceasta acoperea 98. 86% din populația țării. Apetitul clienților pentru date mobile a generat o creștere de peste 40% a consumului în T2 2020 comparativ cu T2 2019. În trimestrul 2 al acestui an, Orange a extins reţeaua 5G si în Timișoara, completând lista orașelor în care reţeaua Orange este deja disponibilă:  București, Brașov, Cluj-Napoca, Iași, Otopeni și Voluntari. De asemenea, în trimestrul 2 al acestui an a fost extinsă și reţeaua proprie de fibră optică. La 30 iunie 2020, rețeaua Orange de fibră optică era disponibilă la nivel național în 106 localități. În urma analizei Ookla  a rezultatelor comparative Speedtest Intelligence  obținute pentru operatorii din Romania în prima jumătate a acestui an, rețeaua Orange România a obținut multiple certificări Speedtest Awards . Astfel, utilizatorii Orange România se bucură de serviciile celei mai bune rețele mobile din țară, beneficiind de cel mai rapid internet mobil și de cea mai extinsă acoperire. Servicii B2BComparativ cu aceeași perioadă a anului trecut, pe segmentul B2B, în trimestrul 2 al anului 2020 a fost înregistrată o creștere de 22% a veniturilor din internet fix, susținută de extinderea rețelei proprii de fibră optică și a capacității retelei 4G+. De asemenea, companiile au căutat soluții de conectivitate menite să le ajute să rămână aproape de clienții, de angajații și de partenerii lor, aspect vizibil prin creșterea interesului pentru serviciile de ICT și pentru soluțiile ce facilitează telemunca – Cloud, platforme colaborative, soluții de securitate cibernetică, Call Center si Contact Center - linie de business care a înregistrat o creștere de 55% față de T2 2019. Servicii financiare mobileÎn contextul fără precedent generat de criza COVID-19, serviciul Orange Money a înregistrat un număr record de tranzacții, depășind 1 milion de tranzacții în trimestrul 2 al acestui an, de 5 ori mai multe față de T2 2019. Baza de utilizatori a Orange Money a înregistrat o creștere de 58% în T2 2020 comparativ cu T2 2019, ajungând la peste 222. 000 clienți la 30 iunie 2020. Totodată, în perioada aprilie – iunie 2020, numărul de accesări ale aplicației Orange Money a crescut de 3,5 ori comparativ cu aceeași perioadă a anului trecut. DigitalUn număr din ce în ce mai mare de clienți au ales interacțiunile digitale, atât pentru servicii de suport și de administrare conturi, cât și pentru achiziția de noi servicii și produse Orange. În perioada aprilie – iunie a acestui an, numărul de utilizatori activi ai aplicației My Orange a crescut cu peste 20% față de trimestrul anterior, iar numărul tranzacțiilor de tip plăți facturi și reîncărcări prepay înregistrate prin interfața web sau aplicația My Orange a crescut cu peste 30%. Mai mult, în T2 2020 numărul de comenzi în magazinul online s-a triplat, comparativ cu aceeași perioadă a anului trecut. "Primele 6 luni ale acestui an au fost printre cele mai dificile din ultima decadă, în care conectivitatea a devenit esențială, atât pentru clienții consumer, cât și pentru clienții companii. Ne-au învățat însă o lecție importantă, aceea că putem face lucrurile mai bine, mai eficient, digital. Nevoia de transformare digitală adusă de pandemie a fost locomotiva unor schimbări radicale, parțial anticipate, parțial impuse de noul context socio-economic. Soluțiile digitale, tranzacțiile online și plățile digitale au fost cele care au înregistrat poate cea mai puternică evoluție, o creștere chiar și de până la 5 ori mai mare, cum este cazul tranzacțiilor via Orange Money. Această evoluție accelerată în zona de digital este susținută de performanța rețelei. Am văzut o mobilizare a mediului de business și a societății civile pentru restabilirea unui echilibru în sănătate, în educație și în economie în ansamblul ei. O cauză comună care ne-a adus cele mai mari satisfacții și pentru care am continuat eforturile noastre de sprijinire a comunității, unindu-ne forţele cu Fundaţia Orange pentru a facilita accesul la educație online în mediile vulnerabile. Suntem consecvenți în promisiunea noastră de a oferi cea mai bună experiență de conectivitate și de a aduce beneficiile tehnologiei mai aproape de oameni, cu precădere acolo unde este cea mai mare nevoie de ea," a declarat Liudmila Climoc, CEO al Orange România. 
Execuția bugetului pe primul semestru 2020: deficit bugetar de 4,17% din PIB	Creșterea deficitul bugetar aferent primelor șase luni ale anului curent, comparativ cu cel înregistrat în perioada similară a anului trecut, este explicată, pe partea venituri, (i) de evoluția nefavorabilă a încasărilor bugetare în perioada martie-mai, ca urmare a amânării plății unor obligații fiscale de către agenții economici pe perioada crizei (10,2 mld lei), (ii) de creșterea cu 2,94 mld lei a restituirilor de TVA, față de nivelul aferent perioadei ian-iunie 2019, pentru susținerea lichidității în sectorul privat, (iii) precum și de bonificațiile acordate pentru plata la scadență a impozitului pe profit și a celui pe veniturile microîntreprinderilor, în valoare de 0,25 mld lei. De asemenea, pe partea de cheltuieli, față de creșterea bugetară prin efectul legilor s-a înregistrat o creștere a cheltuielilor de investiții cu 3,79 mld lei față de aceeași perioadă a anului precedent, precum și plăți cu caracter excepțional generate de epidemia COVID-19 de aproximativ 5,86 mld lei. VeniturileVeniturile bugetului general consolidat au însumat 146,25 mld lei în primul semestru al anului 2020, în scădere cu 1,6% față de nivelul încasat în perioada corespunzătoare a anului trecut. Exprimate ca pondere în PIB estimat, veniturile bugetare au înregistrat o reducere de 0,5 puncte procentuale (an/an), cauzată în principal de contracția încasărilor nete din TVA (ca urmare a rambursărilor mai mari de TVA și a amânării plății obligațiilor fiscale) și de cea a veniturilor nefiscale. În ce privește dinamica lunară, după avansul semnificativ din primele două luni ale anului, începând cu martie încasările bugetare au înregistrat în general o evoluție nefavorabilă – incertitudinea sporită, restricțiile și suspendarea unor activități, pe fondul crizei sanitare actuale, au determinat amânarea plății obligațiilor fiscale, sprijinită de facilitățile1 acordate contribuabililor. Totuși, în iunie, luna în care au devenit scadente unele obligații fiscale2, veniturile totale au consemnat o revenire importantă (+7,4%, an/an), susținute în principal de încasările din impozitul pe profit, impozitul pe salarii și venit, impozitele și taxele pe proprietate și contribuții de asigurări. Încasările din impozitul pe salarii și venit au înregistrat 12,22 mld lei în primele șase luni ale anului curent, consemnând o creștere de 10,4% (an/an). Cel mai mare aport la acest avans l-au avut încasările din impozitul aferent Declarației unice, cu 0,8 mld lei mai mari față de cele înregistrate în perioada similară a anului trecut, evoluție explicată însă de termenele diferite de plată:  31 iulie în 2019, respectiv 30 iunie în 20201. De asemenea, evoluția veniturilor din această sursă a fost susținută și de sporul încasărilor din impozitul pe veniturile din pensii și dividende, de 40,8%, respectiv 16,9% (an/an). În condițiile unei dinamici pozitive a fondului de salarii din economie, de 6,1% în perioada dec19-mai20 (an/an), cea mai importantă componentă - încasările din impozitul pe salarii2, au crescut cu doar 0,9% în primele șase luni a.c. , ca urmare a prorogării termenului de plată a obligațiilor fiscale (OUG 29/2020, respectiv OUG 90/2020). Cu toate acestea, în luna iunie acestea au cunoscut o creștere însemnată, de 8,7% (an/an). Contribuțiile de asigurări au înregistrat 54,84 mld lei în prima jumătate a anului 2020. Deși în luna iunie acestea au consemnat un avans semnificativ, de 10,8% (an/an), la nivelul primului semestru contribuțiile prezintă însă o stagnare (+0,04%) față de cele încasate în aceeași perioadă a anului trecut. Dinamica încasărilor din contribuții sociale a fost afectată de (i) prorogarea termenului de plată a obligațiilor fiscale declarate de către contribuabili, (ii) modificarea bazei de calcul a CAS și CASS datorată de salariații cu contract individual de muncă cu timp parțial și (iii) scutirea de la plată a contribuției asiguratorii în muncă (pentru șomajul tehnic). Încasările din impozitul pe profit au însumat 7,53 mld lei în primele șase luni ale anului curent, în scădere cu 7,5% față de perioada corespunzătoare a anului trecut. Evoluția negativă este explicată de amânarea achitării obligațiilor fiscale de către contribuabilii plătitori de impozit pe profit (OUG nr. 29/2020), precum și de bonificațiile de 5% pentru marii contribuabili, respectiv 10% pentru contribuabilii mici și mijlocii, acordate pentru plata la scadență a impozitului pe profit (OUG 33/2020, bonificații acordate în sumă de 0,22 mld lei). Alte impozite pe venit, profit și câștiguri din capital de la persoane juridice au înregistrat 1,58 mld lei în primele șase luni ale anului, în scădere cu 8,5% (an/an). De asemenea, această evoluție este explicată de amânarea plății obligațiilor fiscale declarate de către contribuabilii plătitori de impozit pe veniturile microîntreprinderilor1 (OUG nr. 29/2020) și de bonificațiile de 10% acordate acestora pentru plata impozitului la scadență (OUG 33/2020, bonificații acordate în sumă de 0,03 mld lei). Încasările nete din TVA au înregistrat 25,39 mld lei în primul semestru al anului 2020, în scădere cu 15,8% față de nivelul înregistrat în perioada similară a anului trecut. Evoluția încasărilor nete de TVA în primele șase luni ale anului a fost influențată negativ de:  (i) creșterea rambursărilor de TVA cu 32,1% (an/an), cu scopul de a asigura companiilor un nivel de lichiditate suplimentar pe perioada crizei;   (ii) prorogarea termenului de plată a obligațiilor fiscale declarate;   (iii) evoluțiile economice nefavorabile din sectoarele economice, începând cu luna martie. Cu toate că în luna iunie încasările brute din TVA au marcat o revenire însemnată (+9,9%, an/an), creșterea cu 56% a rambursărilor de TVA în această lună (față de nivelul din iunie 2019), a determinat diminuarea încasărilor nete din TVA (-1,2% an/an). Veniturile din accize au însumat 13,64 mld lei în primele șase luni ale anului 2020, în scădere cu 3,3% față de nivelul înregistrat în perioada similară a anului trecut. În structură, veniturile din accizele pentru produse energetice s-au contractat cu 15,1% (an/an) în perioada ian-iun 2020, în principal ca urmare a reducerii consumului de carburanți începând din luna martie, în contextul crizei actuale. În schimb, veniturile din accizele pentru produsele din tutun au consemnat un avans de 11,2% (an/an), susținut și de majorarea nivelului accizei la țigarete cu 4,2%. Veniturile din taxele pe utilizarea bunurilor, autorizarea utilizării bunurilor sau pe desfășurarea de activități au înregistrat 2,07 mld lei în prima jumătate a anului. Deși au consemnat o creștere semnificativă față de încasările înregistrate în aceeași perioadă a anului trecut, dinamica este explicată în principal de baza negativă aferentă anului 2019, în condițiile în care au fost restituite taxe pentru prima înmatriculare ce au fost încasate în anii precedenți. De asemenea, avansul se datorează și încasării taxelor de licență de la ANCOM1. Totodată, în cadrul veniturilor din această sursă, încasările din taxele pe jocurile de noroc au scăzut în perioada analizată cu 31,2% (an/an), în condițiile scutirii de la plată a taxe aferente autorizaţiilor de exploatare a jocurilor de noroc pentru întreaga perioadă a stării de urgenţă decretate (OUG nr. 48/2020) și amânării la plată a unor obligații. Veniturile nefiscale au înregistrat 11,73 mld lei în primele șase luni ale anului 2020 și prezintă o scădere 12,1% față de încasările din aceeași perioadă a anului trecut. Dinamica acestora a fost determinată în principal de contracția veniturilor din dividende (-1,2 mld lei), ca efect al decalării cu două luni a termenului de depunere a situaţiilor financiare anuale aferente exerciţiului financiar 2019 (31 iulie 2020 inclusiv). Sumele rambursate de Uniunea Europeană în contul plăților efectuate și donații au totalizat 8,98 mld lei în prima jumătate a anului 2020, în creștere cu 18,1% față de perioada similară a anului trecut. CheltuieliCheltuielile bugetului general consolidat în sumă de 191,43 mld lei au crescut în termeni nominali cu 13,6% față de aceeași perioadă a anului precedent. Exprimate ca procent din Produsul Intern Brut, cheltuielile au înregistrat o creștere cu 1,8 puncte procentuale de la 15,9% din PIB 2019 la 17,7% din PIB în 2020. Majorarea cheltuielilor se datorează și măsurilor care au fost avute în vedere pentru combaterea epidemiei de COVID-19, respectiv a sumelor necesare finanțării în regim de urgență a cheltuielilor de gestionare a situației epidemiologice cauzate de răspândirea coronavirusului SARS-CoV-2, pe de o parte, precum și a măsurilor cu caracter excepțional, în domeniul social și economic, pentru diminuarea efectelor negative asupra economiei cauzate de măsurile adoptate pentru limitarea infectării în rândul populației. Astfel, până la finele lunii iunie s-au plătit 3. 692,2 mil lei pentru indemnizații acordate pe perioada suspendării temporare a contractului individual de muncă din inițiativa angajatorului, 743,99 mil lei pentru indemnizații acordate pentru alți profesioniștii, precum și pentru persoanele care au încheiate convenții individuale de muncă ce întrerup activitatea ca urmare a efectelor SARS-CoV-2, 36,2 mil lei pentru indemnizații acordate părinților pentru supravegherea copiilor pe perioada închiderii temporare a unităților de învățământ. Cheltuielile de personal au însumat 53,3 mld lei, în creștere cu 4,5% comparativ cu aceeași perioadă a anului precedent, reflectându-se majorările salariale, îndemnizația de hrană, atât cele aplicate începând cu 1 ianuarie 2019, acordate în temeiul Legii cadru nr. 153/2017 privind salarizarea personalului plătit din fonduri publice, cât și majorările salariale aplicate cu 1 ianuarie 2020. Exprimate ca pondere în PIB, cheltuielile de personal reprezintă un nivel de 4,9% din PIB, cu 0,1 puncte procentuale peste nivelul din aceeași perioadă a anului anterior. Din total cheltuielilor de personal, în luna iunie plățile reprezentând stimulentul de risc acordat pentru COVID 19 au fost de 178,7 milioane lei. Cheltuielile cu bunuri și servicii au fost 25,36 mld lei, în creștere cu 16% față de anul precedent. În cadrul bugetului general consolidat, majorările față de medie se înregistrează la nivelul administrației locale (16,1%) și la instituțiile publice finanțate integral sau parțial din venituri proprii (12,6%), majorări determinate în special de plăți suplimentare pentru medicamente, materiale sanitare, reactivi și alte produse necesare diagnosticării și tratării pacienților infectați cu coronavirusul SARS-CoV-2. De asemenea, o creștere se reflectă și la bugetul Fondului național unic de asigurări sociale de sănătate de 13,6% față de aceeași perioadă a anului anterior determinată de deconturile mai mari pentru plata medicamentelor care fac obiectul contractelor cost-volum rezultat și pentru decontarea serviciilor medicale în ambulatoriu. Cheltuielile cu asistența socială au fost de 69,22 mld lei în creștere cu 23,7% comparativ cu aceeași perioadă a anului precedent. Evoluția cheltuielilor cu asistența socială a fost influențată, în principal, de majorarea punctului de pensie, începând cu 1 septembrie 2019, cu 15%, respectiv de la 1. 100 lei la 1. 265 lei, a îndemnizației sociale pentru pensionari garantată cu 10%, majorarea alocațiilor de stat pentru copii începând cu 1 mai 2019, precum și indexarea acestora cu rata inflației din anul 2019, începând cu 1 ianuarie 2020. Totodată, începând cu luna aprilie s-au realizat plăți determinate de măsurile care au fost luate cu caracter excepțional, în domeniul social și economic, pentru diminuarea efectelor negative generate de pandemia de COVID 19, cum ar fi plata pentru indemnizații acordate pe perioada suspendării temporare a contractului individual de muncă din inițiativa angajatorului în valoare de 3,69 miliarde lei și pentru indemnizații acordate pentru alți profesioniștii, precum și pentru persoanele care au încheiate convenții individuale de muncă care întrerup activitatea ca urmare a efectelor SARS-CoV-2 în valoare de 743,99 mil lei. De asemenea, se continuă ritmul accelerat de decontări ale indemnizațiilor de asigurări sociale de sănătate pentru concedii medicale în scopul diminuării stocului de plăți restante aferente acestora, astfel că în luna iunie plățile au fost de 548,6 milioane lei. Cheltuielile cu subvențiile au fost de 3,88 mld lei, cea mai mare parte dintre acestea fiind alocate către sectorul agricol și transporturi, respectiv suvenții pentru sprijinirea producătorilor agricoli, subvenții pentru transportul călătorilor și pentru diferențe de preț și tarif. Alte cheltuieli au fost de 2,99 mld lei, reprezentând, în principal, sume aferente titlurilor de plată emise de Autoritatea Națională pentru Restituirea Proprietăților, conform legislației în vigoare, burse pentru elevi și studenți, alte despăgubiri civile, precum și indemnizații acordate părinților pentru supravegherea copiilor pe perioada închiderii temporare a unităților de învățământ (36,2 milioane lei). Cheltuielile privind proiectele finanțate din fonduri externe nerambursabile (inclusiv subvențiile de la Uniunea Europeană aferente agriculturii) au fost de 10,37 mld lei, cu 20,3% mai mari comparativ cu aceeași perioadă a anului precedent. Cheltuielile pentru investiții, care includ cheltuielile de capital, precum și cele aferente programelor de dezvoltare finanțate din surse interne și externe, au fost în valoare de 16,12 mld lei, înregistrându-se cel mai înalt nivel al cheltuielilor pentru investiții pe primele 6 luni din ultimii 10 ani. Acestea sunt cu 30,8% mai mult decât aceeași perioadă a anului precedent. În cadrul bugetului general consolidat, majorările apar la bugetul de stat și la bugetele locale atât din fonduri naționale, cât și aferente proiectelor finanțate din fonduri externe nerambursabile. De asemenea, din bugetul Ministerului Afacerilor Interne s-au plătit 266,16 milioane lei pentru achiziționarea de produse - stocuri de urgență medicală, inclusiv scannere termice pentru combaterea răspândirii infecției cu coronavirusul SARS-COV-2. se actualizeaza. . . 
Markit:  Activitatea economică din zona euro a crescut în luna iulie, după relaxarea restricțiilor impuse pentru stoparea extinderii pandemiei	Indicatorul Composite Purchasing Managers (PMI) în zona euro, care măsoară activitatea în industrie şi sectorul serviciilor, a crescut în iulie la 54,8 de puncte, de la 48,5 puncte luna precedentă, potrivit unei estimări a companiei Markit, cu sediul la Londra. Este cel mai ridicat nivel de la mijlocul lui 2018 şi depăşeşte aşteptările analiştilor, de 51,1 puncte. Un indicator PMI de peste 50 de puncte arată o expansiune a economiei, iar sub valoarea de 50 de puncte indicatorul reflectă o contractare a economiei. "Companiile din zona euro au avut un start încurajator în trimestrul trei, producţia înregistrând în iulie cel mai rapid ritm de creştere din ultimii peste doi ani, după atenuarea restricţiilor şi redeschiderea economiilor", a subliniat Chris Williamson, economist şef la Markit. Noul indice al afacerilor a urcat în iulie la 52,7 de puncte, de la 47 de puncte luna precedentă, cel mai ridicat nivel începând din octombrie 2018, sugerând că redresarea se va extinde şi în august, deşi există temeri că vor continua concedierile. Indicele care măsoară activitatea în sectorul serviciilor din zona euro a crescut în iulie la 55,1 de puncte, de la 48,3 puncte luna precedentă. Este cel mai ridicat nivel începând de la mijlocul lui 2018, şi depăşeşte aşteptările analiştilor, de 51 de puncte. Indicatorul PMI pentru industrie a urcat la 51,1 puncte în iulie, de la 47,4 puncte luna precedentă, pe fondul creşterii comenzilor noi de export. 
Președintele Iohannis a promulgat legea prin care persoanele din categoriile vulnerabile vor primi gratuit măști de protecție
	Potrivit actului normativ, se acordă gratuit un set de 30 de măşti de protecţie, lunar, pentru: , persoanele din familiile beneficiare ale ajutorului social acordat în baza Legii nr. 416/2001 privind venitul minim garantat;  , persoanele din familiile beneficiare de alocaţie pentru susţinerea familiei acordată în baza Legii nr. 277/2010 privind alocaţia pentru susţinerea familiei;  , pensionarii sistemului public de pensii ale căror drepturi sunt de până la  1.000lei inclusiv, reprezentând nivelul indemnizaţiei sociale pentru pensionari prevăzute de Ordonanţa de urgenţă a Guvernului nr. 6/2009 privind instituirea pensiei sociale minime garantate, aprobată prin Legea nr. 196/2009;  , persoanele încadrate în grad de handicap care realizează venituri exclusiv din prestaţiile sociale prevăzute de art. 42 şi 58 din Legea nr. 448/2006 privind protecţia şi promovarea drepturilor persoanelor cu handicap. În vederea asigurării protecţiei cetăţenilor de pe teritoriul României în actualul context epidemiologic determinat de răspândirea noului coronavirus, Ministerul Sănătăţii achiziţionează, prin Compania Naţională Unifarm S. A. , măştile de protecţie, conform standardelor europene în vigoare, preponderent de la producători interni. Fondurile necesare achiziţionării şi distribuţiei măştilor de protecţie către populaţie se asigură de la bugetul de stat, prin bugetul Ministerului Sănătăţii, prevede legea. Potrivit actului normativ, autorităţile publice locale au obligaţia să întocmească liste nominale cu persoanele beneficiare şi să le transmită Direcţiilor de sănătate publică judeţene şi a municipiului Bucureşti în termen de 3 zile de la data intrării în vigoare a prezentei legi, în vederea stabilirii necesarului de repartizat. Distribuirea măştilor de protecţie se realizează de către Ministerul Sănătăţii, prin Direcţiile de sănătate publică judeţene şi a municipiului Bucureşti, către autorităţile publice locale. Autorităţile publice locale asigură distribuirea măştilor de protecţie, în mod gratuit, către fiecare beneficiar. "Prevederile prezentei legi se aplică până la încheierea pandemiei de coronavirus COVID-19, declarată oficial de către Organizaţia Mondială a Sănătăţii", mai prevede actul normativ. 
Italia impune intrarea în carantină pentru persoanele care vin din România și Bulgaria	“Această măsură este deja în vigoare pentru toate țările din afara Uniunii Europene și pentru cele din afara spațiului Schengen. Virusul nu este înfrânt şi continuă să circule. Din acest motiv trebuie să fim în continuare precauţi'', a explicat ministrul italian într-o postare pe Facebook. Este pentru prima dată de la redeschiderea frontierelor sale pentru cetăţenii străini, pe 3 iunie, când Italia decide să aplice regula carantinei pentru persoanele venite din alte ţari ale Uniunii Europene. Hotărârea anunţată vineri poate avea un impact semnificativ, întrucât Italia găzduieşte mari comunităţi de imigranţi din România şi Bulgaria, notează DPA. În Italia epidemia de COVID-19 a depăşit faza critică, dar creşterea recentă a noilor cazuri a fost pusă pe seama persoanelor venite din străinătate, şi anume cazurile importate. Joi au fost confirmate pe ansamblul ţării 306 noi cazuri de COVID-19, faţă de 282 miercuri, din care 10 decese. 
România, a doua cea mai ridicată creştere a ponderii datoriei guvernamentale în PIB, în T1	
Cea mai ridicată creştere a ponderii datoriei guvernamentale în PIB din rândul statelor membre a fost înregistrată în Finlanda şi România, arată datele publicate miercuri de Oficiul European de Statistică (Eurostat). Comparativ cu primul trimestru al anului trecut, zece state membre UE au înregistrat în perioada ianuarie-martie 2020 o creştere a ponderii datoriei guvernamentale în PIB, în timp ce în 16 ţări datoria guvernamentală a coborât, iar în Slovacia nivelul datoriei a rămas stabil. Cea mai ridicată creştere a ponderii datoriei guvernamentale în PIB în primul trimestru din 2020 s-a înregistrat în Finlanda (4,7 puncte procentuale) şi România (3,6 puncte procentuale), iar cea mai mare scădere în Irlanda (minus 5,6 puncte procentuale), Cipru şi Grecia (ambele cu minus 5,3 puncte procentuale) şi Portugalia (minus 3,4 puncte procentuale). La finalul primului trimestru din 2020, ponderea datoriei guvernamentale în PIB în zona euro s-a situat la 86,3%, comparativ cu 84,1% la finalul trimestrului patru din 2019, în timp ce în UE ponderea a urcat de la 77,7% la 79,5%. Impactul măsurilor de izolare şi celor de stimulare a economiei ar urma să se materializeze în sporirea necesităţilor de finanţare numai în trimestrul doi din 2020, apreciază Eurostat. Cea mai ridicată pondere a datoriei guvernamentale în PIB la finalul primului trimestru din 2020 era în Grecia (176,7%), Italia (137,6%), Portugalia (120%), Belgia (104,4%) şi Franţa (101,2%) iar cea mai scăzută în Estonia (8,9%), Bulgaria (20,3%), Luxemburg (22,3%), Cehia (32,8%), Danemarca şi Lituania (ambele cu 33,2%), Suedia (35,9%), Letonia (37,1%) şi România (37,4%). 
România, a doua cea mai mare creştere a deficitului guvernamental din UE, în primul trimestru (Eurostat)
	Potrivit acestor date, în zona euro deficitul guvernamental a crescut de la 0,7% din PIB în trimestrul patru din 2019 până la 2,2% din PIB în primul trimestru din acest an, în timp ce în Uniunea Europeană deficitul guvernamental a urcat de la 0,7% din PIB la 2,3% din PIB. Este cel mai ridicat nivel al deficitului înregistrat în zona euro din trimestrul doi din 2015. În rândul statelor membre UE, cel mai ridicat deficit guvernamental în primul trimestru al acestui an comparativ cu ultimele trei luni ale anului trecut s-a înregistrat în Malta (8,5% din PIB), România (7,2% din PIB, faţă de 3,5% din PIB în trimestrul patru din 2019) şi Belgia (6% din PIB), excedent guvernamental fiind raportat în Germania (1% din PIB), Olanda (0,8% din PIB) şi Luxemburg (0,1% din PIB). 
Cât de mare e pachetul financiar COVID România obținut de Iohannis? Guvernul n-a primit voie să spună. Dar răspund economiștii PSD, și nu de rău	În mare, suma prezentată de președintele Iohannis este împărțită în fondurile europene normale, luate și până acum, parte din bugetul multianual 2021-2027, în valoare de 46,4 miliarde de euro, și fondul pentru redresare economică, în valoare de 33,5 miliarde de euro. A doua parte, cea care ține de situația actuală, este de 33,5 miliarde de euro. Din care 16,8 miliarde de euro sunt granturi, bani direcți, și 16,7 miliarde de euro sunt împrumuturi, cu dobânzi preferențiale. Lipsa informațiilor clare, cerute de ECONOMICA. NET, din partea Guvernului a fost aseară compensată de reacția opoziției. Altfel, surse guvernamentale ne-au spus că nu există încă mandate (!) în guvern pentru comunicarea acestor detalii. Nici măcar ministrul Finanțelor, Florin Cîțu, n-a ieșit cu detalii publice, mărginindu-se într-o postare pe Facebook să aducă felicitări președintelui României. Unul dintre economiștii și strategii ultimei guvernări PSD, Cristian Socol, a făcut însă unele comentarii, tot pe Facebook, pe marginea finanțării primite pe programele structurale, asumându-și și neîmplinirile perioadei în care a fost la guvernare. PSD:  România a luat mai mult, dar…Dacă intrați în detaliu veți observa că pentru perioada de programare bugetară 2014-2020, adică, pe 7 ani, României i-au fost alocate 43 miliarde euro, iar contribuția noastră la bugetul UE a fost de aproape 12 miliarde euro. Aceasta înseamnă ca ar fi trebuit sa primim o medie anuală de 2. 4% din PIB. Spun că ar fi trebuit, pentru că rata de absorbție a fost de 42% (cu tot cu prefinanțări și avansuri). Acum pentru perioada 2021-2027. Dacă estimați o medie anuală de creștere nominală pentru următorii 7 ani de 6% (creștere PIB real de 3,5 medie pe perioadă atunci înseamnă că vom primi net de la UE 3% din PIB medie anuală. Este o veste bună că României i se alocă in plus pe hartie 0,6% din PIB medie anuala fata de perioada bugetară precedentă, dar să afirmi ca din 0,6% din PIB în plus se face tot ce nu s-a făcut până acum. . . e prea mult. Nu mă mai uit la alocarea pe locuitor și comparații cu Ungaria, Polonia si Cehia, că rămânem siderati”, a comentat, în esență, strategul economic al PSD, a cărui analiză completă o puteți citi aici: Dacă bugetul multianual a fost găsit pozitiv de un economist PSD, care a avut voie să comenteze pe subiect, iar guvernul actual nu, tot de la PSD vine alt economist cu o cântărire a alocării de criză, partea a doua a pachetului de 80 de miliarde, împărțită în granturi și împrumuturi. “Toate statele au obținut fonduri din pachetul acesta important de relansare economică a Uniunii Europene în urma crizei provocate de #coronavirus, care se ridică la o valoare totală 1. 824 de miliarde euro, din care cea mai mare parte o reprezintă alocarea din cadrul financiar multianual de 1.074 miliarde euro și un fond suplimentar de redresare în valoare de 750 miliarde euro (cunoscut ca Next Generation EU), dar din care 390 de miliarde euro se vor aloca drept granturi și 360 de miliarde euro sub formă de împrumuturi. Da, între cele 27 de state membre ale Uniunii Europene, României i s-au alocat aproximativ 80 de miliarde euro (din care vreo 17 miliarde euro sub formă de împrumuturi), adică 4,38 %”, a comentat tot pe Facebook fostul ministru al Finanțelor, Eugen Teodorovici. Declarația completă aici: 
Vânzările trimestriale ale Continental au scăzut cu 40%, din cauza efectelor pandemiei	În perioada aprilie-iunie 2020, vânzările consolidate ale grupului au înregistrat un declin de 39,8%, la 6,62 miliarde de euro, în timp ce marja operaţională a ajuns la minus 9,6% iar fluxul de numerar a fost negativ - 1,78 miliarde de euro - a informat al doilea mare producător european de componente auto şi anvelope. Toate cele trei divizii operaţionale ale Continental au raportat scăderi semnificative ale vânzărilor, niciuna nu a raportat profit. Compania a anunţat că avea rezerve de lichidităţi de peste zece miliarde de euro la 30 iunie 2020, din care 2,5 miliarde de euro în numerar şi linii de credit neutilizate de 7,7 miliarde de euro, scrie Agerpres. "Deşi mediul de afaceri s-a îmbunătăţit substanţial în cursul trimestrului doi din 2020, se menţin incertitudinile ridicate din cauza efectelor pandemiei. Prin urmare, este dificil să estimăm posibilele consecinţe negative asupra producţiei, a lanţului de furnizare şi a cererii şi nu putem previziona ce rezultate vom înregistra în 2020", se arată într-un comunicat al Continental. Grupul Continental, cu peste 240. 000 de angajaţi, este afectat de încetinirea vânzărilor de automobile pe plan global şi de trecerea de la maşinile pe benzină şi motorină la cele electrice şi hibride. Toate cele cinci divizii Continental sunt reprezentate în România. Continental deţine şapte unităţi de producţie şi patru centre de inginerie în Timişoara, Sibiu, Carei, Nădab, Braşov şi Iaşi. 
Ministrul Marcel Boloș a semnat primele 10 contracte, în valoare de peste 205 milioane lei, pentru dotarea spitalelor Covid-19
	„La începutul crizei sanitare provocate de noul coronavirus ne-am propus să identificăm rapid fondurile disponibile și să le redirecționăm pentru măsuri socio-economice și sanitare cât mai rapid. Am semnat astăzi primele 10 contracte pentru finanțarea spitalelor din prima linie în lupta împotriva coronavirusului și vom continua să evaluăm rapid și celelalte proiecte depuse pentru ca fondurile europene să finanțeze cât mai repede unitățile sanitare”, a declarat ministrul Fondurilor Europene, Marcel Boloș. Dintre proiectele semnate, 8 sunt de tip A (proiecte de investiții pentru unitățile sanitare publice) și 2 sunt de tip C (investiții pentru direcțiile generale de asistență socială și protecția copilului). Beneficiarii finanțărilor sunt:   
Spitalul Clinic Județean de Urgență Oradea – 40,1 milioane de lei Proiectul:  Creșterea capacității de gestionare a crizei sanitare COVID-19 în municipiul Oradea și județul Bihor – proiect de tip A;    Institutul Clinic Fundeni – 24,3 milioane de leiGestionarea în timp util și eficient de către Institutul Clinic Fundeni a crizei sanitare COVID-19 – proiect de tip A;    Spitalului Clinic Municipal Filantropia din municipiul Craiova – 48,1 milioane de leiCombaterea răspândirii virusului prin dotarea Spitalului Clinic Municipal Filantropia din municipiul Craiova – proiect de tip A;    Municipiul Carei – 2,3 milioane de leiCreșterea capacității de gestionare a crizei sanitare COVID-19 în municipiul Carei – proiect de tip A;   Municipiul Bistrița – 870.000 de lei
 Sprijin pentru persoanele vulnerabile – proiect de tip C;    Județul Giurgiu – 4,3 milioane de lei
Management eficient anti COVID la nivelul DGASPC Giurgiu Macov – proiect de tip C;    Spitalul Clinic de Neuropsihiatrie Craiova – 13,3 milioane de lei Consolidarea capacității centrului medical din cadrul Serviciul de Protecție și Pază pentru gestionarea crizei sanitare COVID-19 – proiect de tip A;    Județul Cluj – 12,2 milioane de leiDotarea Unității de Primire Urgențe din cadrul Spitalului Clinic de Urgență pentru Copii Cluj-Napoca în contextul pandemiei COVID-19 – proiect de tip A;  
  Spitalul Clinic de Boli Infecțioase și Pneumoftiziologie Victor Babeș Craiova – 48,2 milioane de leiCombaterea Virusului prin Dotarea Spitalului Clinic de Boli Infecțioase și Pneumoftiziologie Victor Babeș Craiova – proiect de tip A;  
  Serviciul de Protecție și Pază – U. M 0149 București – 10,2 milioane de leiConsolidarea capacității centrului medical din cadrul Serviciul de Protecție și Pază pentru gestionarea crizei sanitare COVID-19 – proiect de tip A. Până în prezent, au fost depuse spre evaluare 51 cereri de finanțare cu o valoare de 164,2 milioane euro:   41 de proiecte de tip A, în valoare de 155,4 milioane de euro, prin care 50 de unități sanitare publice sunt dotate cu echipamente medicale/echipamente de protecție;    10 proiecte de tip C, în valoare de 8,8 milioane de euro, prin care direcțiile generale de asistență socială sunt dotate cu echipamente de protecție. Alte 125 cereri de finanțare sunt în curs de completare în sistemul informatic MySMIS. Proiectele sunt evaluate de către Autoritatea de Management pentru Programul Operațional Infrastructură Mare (AM POIM), în parteneriat cu Ministerul Sănătății. Apelul de proiecte este deschis până la data de 30 septembrie 2020 și este adresat următoarelor categorii de beneficiari:   Unități sanitare publice pentru care Ministerul Sănătății stabilește necesitatea dotării;    Ministerul Sănătății/ alte autorități publice centrale și autorități publice locale, sau unități aflate în subordinea, coordonarea sau sub autoritatea acestora, pentru achiziții necesare gestionării crizei de sănătate publică;    Inspectoratul General pentru Situaţii de Urgenţă. 
Peste jumătate dintre companiile din România consideră "critică" şi "foarte critică" situaţia generată de COVID-19. Recuperarea:  1-2 ani – studiu
	Conform cercetării Valoria, din totalul celor 440 de companii care au participat la sondaj, 41% au apreciat că, în următoarele luni din acest an, în România lucrurile vor evolua extrem de defavorabil. Astfel, pentru 29% dintre reprezentanţii organizaţiilor respondente perioada de recuperare estimată este de 9 - 12 luni, însă 37% apreciază un interval de 1 - 2 aniLa nivel general, 55% dintre companii susţin că situaţia generată de criza pandemiei COVID-19 în România este critică şi foarte critică. "În contextul digitalizării accelerate de migrarea multor operaţiuni în mediul online, companiile sunt conştiente de noile provocări. Pentru angajaţi, actualizarea cunoştinţelor pentru lucrul eficient şi sustenabil de acasă este obligatorie. Pentru manageri, abilităţile de luare a deciziilor, project management şi managementul echipelor la distanţă sunt esenţiale. Redefinirea modalităţilor de menţinere a culturii organizaţionale a companiei prin interacţiuni virtuale şi luarea deciziilor în condiţii de incertitudine sunt de asemenea alte provocări ale managerilor", menţionează datele rezultate din studiul Valoria. În acest sens, companiile respondente consideră că pentru echipa de directori executivi competenţele care trebuie crescute sunt cele care ţin de:  strategii decizionale în situaţii de criză (79%), management financiar în context de criză (75%) şi managementul echipelor la distanţă (71%). Totodată, virtualizarea mediului de lucru a stimulat companiile să considere şi mai mult că temele care au în centrul lor comunicarea sunt relevante pentru echipa de manageri. Pe acest subiect, temele de training considerate relevante de companiile respondente la sondajul Valoria pentru managerii lor sunt:  delegare de succes în echipele virtuale (72%), tehnici avansate de vânzare şi negociere (71%), feeback şi feedforward în mediul online (70%). Sondajul Valoria a avut la bază un chestionar care a analizat percepţiile a 440 de manageri provenind din companii cu activitate în zece industrii. Chestionarul a fost aplicat în perioada 8 iunie - 15 iulie 2020. Valoria Business Solutions este o companie de consultanţă, training, şi coaching, ce are misiunea de a transforma în valoare potenţialul echipelor şi organizaţiilor. 
Preţul la ţiţei scade din cauza temerilor privind reducerea cererii de combustibil	La bursa New York Mercantile Exchange (Nymex), cotaţia barilului de petrol 'light sweet crude' a scăzut cu 0,34 dolari, la 40,25 dolari, după ce săptămâna trecută a crescut cu 0,04 dolari. La bursa ICE Futures din Londra, cotaţia barilului de petrol Brent din Marea Nordului a scăzut luni până la 42,78 dolari, după un declin uşor săptămâna trecută. Conform datelor Reuters, pandemia de coronavirus (COVID-19) a ucis peste 604. 000 de persoane în întreaga lume şi peste 14,5 milioane de persoane sunt infectate. "Pandemia care pare fără sfârşit ar putea forţa statele din întreaga lume să impună restricţii severe, care vor încetini redresarea economiei şi vor reduce cererea de energie", a avertizat Avtar Sandu, de la Phillip Futures. După ce în aprilie cererea de combustibil a scăzut cu 30%, în următoarele luni s-a observat o redresare, dar este sub nivelul de dinaintea pandemiei. Piaţa este afectată şi de informaţia că regele Salman bin Abdulaziz al Arabiei Saudite, în vârstă de 84 de ani, a fost internat la spitalul 'Regele Faysal' din Riad pentru a face un control medical, după o inflamaţie a vezicii biliare. Monarhul, care conduce din 2015 regatul saudit, cel mai mare exportator de ţiţei din lume, este un aliat important al SUA. Cererea globală de petrol va creşte anul viitor la un nivel record - şapte milioane de barili pe zi (bpd) - datorită redresării economiei mondiale în urma pandemiei de coronavirus (COVID-19), dar va rămâne sub nivelul din 2019, se arată în raportul lunar publicat săptămâna trecută de Organizaţia Statelor Exportatoare de Petrol. De asemenea, cererea pentru ţiţeiul produs de OPEC ar urma să crească în 2021 cu şase milioane bpd, la 29,8 milioane de barili pe zi, previzionează cartelul. Este primul raport în care OPEC evaluează piaţa petrolului din 2021. Estimarea nu include riscurile negative care s-ar putea materializa în 2021, cum ar fi tensiuni comerciale între SUA şi China, un nivel ridicat al datoriilor sau un al doilea val de infecţii, se arată în raport. Măsurile de izolare introduse pentru a ţine sub control răspândirea virusului au afectat în mod deosebit piaţa petrolieră, unde preţurile s-au prăbuşit cu 70% până la mijlocul lunii aprilie şi au dus la acumularea unor stocuri mari de petrol şi combustibili la nivel mondial. OPEC se aşteaptă ca în acest an cererea globală de petrol să scadă cu 8,95 milioane de barili pe zi, mai puţin decât în raportul de luna trecută. De asemenea, cererea pentru ţiţeiul produs de OPEC ar urma să crească în 2020 la 23,8 milioane de barili pe zi, previzionează cartelul. 
A fost sistată activitatea la toate fermele Smithfield din județul Timiș, după ce 90 de angajați au fost diagnosticați cu noul coronavirus	Ca urmare a solicitărilor ziariștilor de la pressalert, DSP Timiș a trimis un comunicat prin care prezintă situația de la compania Smithfield: „În urmă testărilor COVID-19 efectuate angajaților unei unități de procesare carne de pe raza județului Timiș, după apariția primelor cazuri pozitive în rândul acestora, s-au depistat pozitiv, în ultimele 24 ore, un număr de 56 persoane. Citiți mai departe pe pressalert. ro. 
Ce se întâmplă de mâine - Restricţii menţinute de la 17 iulie 2020, după prelungirea stării de alertă	De la declararea stării de alertă pe teritoriul României (18 mai 2020, prelungită la 17 iunie şi 17 iulie), din două în două săptămâni au fost eliminate, succesiv (18 mai, 1 iunie, 17 iunie, 1 iulie), diverse restricţii impuse în perioada stărilor de urgenţă. De la 1 iulie erau prevăzute relaxări precum deschiderea restaurantelor sau permiterea desfăşurării evenimentelor private în interior şi aer liber cu mai mult de 20, respectiv 50 de persoane. Cu toate acestea, autorităţile au decis amânarea măsurilor de relaxare, în contextul evoluţiei epidemiologice de la acel moment. Ca urmare a faptului că nici începând cu 17 iulie 2020 nu se aplică măsuri de relaxare, rămân în vigoare acele restricţii care nu au făcut obiectul valurilor succesive de relaxări. În Hotărârea de Guvern din 15 iulie 2020 privind prelungirea stării de alertă pe teritoriul României şi măsurile care se aplică pe durata acesteia pentru prevenirea efectelor COVID-19, Guvernul reia restricţiile menţinute prin HG 394 din 18 mai 2020 şi Legea 55 din 15 mai 2020. Astfel, după 17 iulie 2020, se menţin următoarele restricţii: , menţinerea obligativităţii purtării măştii în spaţiile publice închise, spaţiile comerciale, mijloacele de transport în comun şi la locul de muncă, în condiţiile stabilite prin ordinul comun al ministrului sănătăţii şi ministrului afacerilor interne. , menţinerea obligaţiei instituţiilor şi autorităţilor publice, operatorilor economici şi profesioniştilor de a organiza activitatea, astfel încât să asigure, la intrarea în sediu, în mod obligatoriu, triajul epidemiologic şi dezinfectarea obligatorie a mâinilor, atât pentru personalul propriu, cât şi pentru vizitatori. , menţinerea interdicţiei privind participarea la evenimente private în spaţii închise, cu excepţia celor care se desfăşoară cu participarea a cel mult 20 de persoane şi cu respectarea regulilor de distanţare fizică. , menţinerea interdicţiei privind participarea la evenimente private în spaţii deschise, cu excepţia celor care se desfăşoară cu participarea a cel mult 50 de persoane şi cu respectarea regulilor de distanţare fizică. , menţinerea interdicţiei circulaţiei persoanelor în interiorul localităţilor în grupuri pietonale mai mari de 6 persoane care nu aparţin aceleiaşi familii. , menţinerea suspendării consumului produselor alimentare şi băuturilor alcoolice şi nealcoolice în spaţiile comune de servire a mesei din restaurante, hoteluri, moteluri, pensiuni, cafenele sau alte localuri publice, din interiorul clădirilor. , activitatea în creşe, grădiniţe şi afterschool-uri, pe perioada vacanţei de vară este permisă numai cu respectarea condiţiilor stabilite prin ordin comun al ministrului educaţiei şi cercetării, al ministrului muncii şi protecţiei sociale şi al ministrului sănătăţii.  Principalele măsuri de relaxare aplicate, începând cu 18 mai, au fost, conform Hotărârii de Guvern (HG) nr. 394 din 18 mai 2020 privind declararea stării de alertă şi Legii nr. 55 din 15 mai 2020 privind unele măsuri pentru prevenirea şi combaterea COVID-19:  deschiderea saloanelor cosmetice, a cabinetelor stomatologice şi a muzeelor;   deschiderea hotelurilor;   deschiderea parţială a comerţului;   deschiderea magazinelor care au intrare din stradă;   permiterea circulaţiei persoanelor în interiorul localităţilor fără declaraţie pe proprie răspundere;   deplasările în afara localităţii doar pentru o categorie de motive considerate întemeiate;   deschiderea parcurilor etc. A doua etapă de eliminare a restricţiilor, din 1 iunie 2020, a cuprins o serie de măsuri de relaxare precum:  desfăşurarea competiţiilor sportive în aer liber, fără spectatori;   desfăşurarea spectacolelor şi a concertelor în aer liber;   ridicarea restricţiilor privind circulaţia persoanelor în afara localităţii;   reluarea transportului feroviar şi rutier internaţional;   deschiderea teraselor în aer liber;   permiterea accesului pe plajă, cu respectarea măsurilor de protecţie sanitară etc. (HG nr. 434 din 28 mai 2020)A treia etapă de relaxare, aplicată începând cu 17 iunie 2020, a cuprins, printre altele, măsuri de relaxare precum:  redeschiderea mall-urilor (cu excepţia restaurantelor, a locurilor de joacă şi a cinematografelor din interiorul acestor complexuri);   posibilitatea deschiderii creşelor, a grădiniţelor şi a instituţiilor tip after-school pe perioada vacanţei de vară;   reluarea activităţii de tratament balnear;   redeschiderea sălilor de sport/fitness, a operatorilor de jocuri de noroc;   redeschiderea piscinelor exterioare;   posibilitatea bisericilor de a desfăşura activitate religioasă şi în interior;   creşterea la 6 a numărului de persoane care nu locuiesc împreună şi care pot participa la activităţi recreative în aer liber (ciclism, drumeţii, alergare, canotaj, alpinism, vânătoare, pescuit etc. );   creşterea la 20 a numărului de participanţi la evenimente private în spaţii închise şi la 50 a numărului de persoane care pot participa la evenimente private în spaţii deschise;   creşterea la 6 a numărului de persoane care nu aparţin aceleiaşi familii şi pot forma grupuri pietonale etc. (HG nr. din 476 din 16 iunie 2020 şi Hotărârea nr. 30 a CNSU din 16 iunie 2020)Ministrul Sănătăţii, Nelu Tătaru, a afirmat, la 29 iunie 2020, că în contextul creşterii numărului de cazuri noi cu COVID-19, Grupul de suport tehnico-ştiinţific a decis amânarea măsurilor de relaxare care urmau să fie aplicate de la 1 iulie. Cu toate acestea, Guvernul a adoptat o serie de măsuri prin Hotărârea de Guvern nr. 511 din 1 iulie 2020, care modifică HG nr. 476/2020 privind prelungirea stării de alertă pe teritoriul României. Astfel, principalele măsuri aplicate începând cu 1 iulie au fost:  desfăşurarea activităţii centrelor rezidenţiale de îngrijire pentru persoanele vârstnice se face după un program de lucru avizat de direcţiile judeţene de sănătate publică;   instituirea sancţiunii complementare a suspendării autorizaţiei de funcţionare pentru organizatorii activităţilor şi evenimentelor în care regulile de siguranţă sanitară nu sunt respectate;   permiterea organizării şi desfăşurării antrenamentelor şi cantonamentelor colective, în grupuri de maximum 10 persoane, pentru ligile inferioare de fotbal, inclusiv de amatori;   permiterea desfăşurării activităţilor specifice din domeniul diplomatic, la sediile ambasadelor, în aer liber, astfel încât să fie asigurată o suprafaţă de minimum 4 mp pentru fiecare participant;   înlocuirea noţiunii de "triaj epidemiologic" cu "triaj" în privinţa activităţilor desfăşurate de instituţiile şi autorităţilor publice, operatorii economici şi profesioniştii, la intrarea în sediul acestora;   posibilitatea de a se deschide creşele şi grădiniţele pe timp de vară. 
Ce s-a întâmplat cu banii viitorilor pensionari în criza COVID. Diferențe mari între fondurile private. Cum alegi cea mai bună variantă (ANALIZĂ)
	Peste 7,5 milioane de oameni cotizează cu 3,75% din salariul lor brut către fondurile private de pensii din România. În total, s-au strâns circa 12 miliarde de euro în sistem, o sumă deloc neglijabilă. Pentru cei care cotizează, suma pe care o vor primi la finalul stagiului poate fi diferența dintre supraviețuire (în baza pensiei de stat) și o viață decentă, în condițiile în care analiștii estimează că pensia privată ar putea aduce un plus de până la 15% la veniturile totale ale viitorilor pensionari. Așadar, randamentele pe care administratorii de fonduri private le obțin din plasamentele lor sunt cât se poate de importante și, în ciuda îndemnurilor multor specialiști care spun că nu e bine să verificăm prea des performanța investițională având în vedere că vorbim de plasamente pe termen lung, o verificare măcar trimestrială devine necesară. Mai ales că deja vorbim de 12 ani de la înființarea sistemului. Trei dintre cele șapte fonduri de pensii private obligatorii (pilon II) din România încep să se distingă, în comparație cu celelalte cinci. Cele trei au avut oricum un randamament mai bun decât celelalte, pe tot parcursul celor 12 ani de existență a sistemului, însă ultimul an și criza COVID (prima ei parte, pentru că adevăratul impact este așteptat către finalul acestui an) au scos și mai mult în evidență aceste diferențe. Cele mai bune și cele mai slabe fonduri și unde au investit administratorii banii. Depozitul bancar pare pierzător, iar obligațiunile corporative un plusÎn ultimul an (10 iulie 2019-10 iulie 2020) , valorea unității de fond (indicele VUAN) a crescut în cazul tuturor celor șapte fonduri administrate private, potrivit datelor Autorității de Supraveghere Financiară(ASF).
 Creșterea este chiar mai importantă comparativ cu 30 martie, apogeul căderilor bursiere generate de pandemia de Coronavirus. Față de finalul lui 2019 avem însă o scădere. Nici creșterile și nici scăderile nu sunt aceleași pentru toate fondurile, iar ultimul an nu a făcut decât să confirme performanțele celor care se aflau oricum în top. În acest moment, Metropolitan Life domină clasamentul randamentelor cu un indice VUAN de 26,16, în creștere de la 25,1 la 30 martie și doar marginal mai mic față de finalul lui 2019. Pe locul al doilea vine fondul NN, cu 25,8 și pe trei cel al BCR, cu aceeași valoare. La polul opus sunt AZT, cu 23,7 și BRD, cu doar 21,8. Practic, în aceste condiții, în cazul unui cotizant care deține 1000 de unități de fond și a cotizat încă de la începutul sistemului, diferența între a avea banii la Metropolitan și a îi ține la BRD este de aproape 5. 000 de lei, adică peste  1.000de euro. Cu timpul, diferența va deveni chiar mai mare, în condițiile unor evoluții similare ale randamentelor. Menționăm că, în 2008, când a debutat sistemul, toate aceste fonduri au plecat de la un VUAN de 10, echivalent cu 10 lei, diferențele de astăzi fiind rezultatul randamentelor diferite obținute din plasamente. O privire aruncată asupra structurii investițiilor făcute de administratorii de fonduri relevă diferențe importante, pe anumite segmente. Dacă în ceea ce privește ponderea deținerilor de acțiuni și cea a titlurilor de stat diferențele sunt relativ mici, acestea fiind principalele plasamente( 60-67% titluri și 17-19% acțiuni), în ceea ce privește depozitele este de notat că BRD are o pondere de două ori mai mare decât Metropolitan sau NN. Aproape 9% din activele BRD merg în bănci, față de doar 4-4,5% în cazul liderilor. Dacă până în 2012-2013 depozitele bancare au fost unul dintre motoarele de creștere a randamantelor fondurilor, ulterior, ponderea lor a scăzut masiv, având în vedere că dobânzile oferite de bănci, chiar și în urma negocierii unor sume importante, sunt foarte reduse. Pe de altă parte, aproape 10% din activele celui mai performant fond (Metropolitan) sunt plasate în obligațiuni corporative, adică obligațiuni emise de companii private. NN plasează circa 4%, iar BCR aproape 6% în astfel de instrumente. La capătul celălalt, BRD nu are nici 1% din active în această zonă. Indicele VUAN actualizat precum și evoluția plasamentelor pot fi verificate pe site-ul ASF. Schimbarea fondului poate face diferențaAșa cum arătam mai sus, diferențele de randament între fonduri s-au adâncit an de an și au devenit chiar mai evidente în timp de criză. În acest context, orice cotizant are la îndemână un instrument legal foarte simplu. Acesta este schimbarea administratorului de fond.  Explică cel mai clar cei de la Asociația pentru Pensii Administrate Privat din România (APAPR). "
Impactul Covid-19 asupra sistemului bancar:  bănci mai ieftine, profitabilitate în scădere și pierderi din achiziția de titluri de stat
	Într-o analiză comparativă a efectelor generate de pandemia de gripă spaniolă, singura epidemie comparabilă cu cea generată de Covid 19, Banca Națională atrage atenția asupra câtorva riscuri importante, unele chiar sistemice, care ar putea să afecteze sistemul bancar românesc. Astfel, un prim efecte direct cu care băncile comerciale deja s-au confruntat este scăderea valorii instituțiilor de credit, la nivele similare celor de după criza din 2008, când capitalizarea de piață a BRD, de exemplu, a scăzut cu aproximativ 30%, iar cea a Băncii Transilvania cu 38%. Așa se explică și intreruperea negocierilor de vânzare cumpărare pentru cele câteva bănci scoase la mezat înainte de pandemie și pesimismul supraveghetorului șef al BNR că doar o singură tranzacție de va finaliza în acest an (cel mai probabil Garanti Bank cumpărată de OTP Bank). BNR subliniază în capitolul special al raportului de stabilitate că apariția pandemiei de coronavirus a condus la identificarea unui nou risc sistemic provenind din capacitatea redusă a instituțiilor de credit de a contribui la revenirea economică pe fondul unei capacități reduse de a susține intermedierea financiară. Alte efecte se referă la scăderea profitabilității sectorului bancar și în condițiile în care agențiile de rating au înrăutățit perspectiva un alt efect așteptat este diminuarea valorii de piață a portofoliului de titluri de stat deținut de instituțiile de credit. "Unele dintre efecte s-au resimțit deja la nivelul sectorului bancar, iar altele este posibil să se materializeze pe termen scurt. În primul rând, incertitudinile cu privire la perspectivele cadrului economic au condus la creșterea volatilității surselor de finanțare, în special în intervalul apropiat datei declarării stării de urgență în România, cu efecte tranzitorii asupra lichidității bancare", arată raportul de stabilitate al BNR. Modificarea percepției investitorilor de pe piețele financiare cu privire la sănătatea sectorului bancar s-a mișcat în tandem cu celelalte sectoare economice. "Deși în cazul României, listarea pe piață a mai puțin de 12 la sută dintre instituțiile de credit (reprezentând însă 43,3 la sută din activele totale) reduce din intensitatea primului canal de transmisie a șocurilor, la nivel European, evoluțiile ce au marcat prima perioadă de la declanșarea pandemiei indică corecții importante ale prețurilor instituțiilor de credit pe piețele financiare, similare situației din 2008, urmate însă de o anumită stabilizare după adoptarea măsurilor publice", potrivit BNR. Sistemul bancar a trecut la o digitalizare intensivă, dar riscurile atacurilor cibernetice sau dependența de furnizorii de servicii conexe persistăRezultatele testării la stres a lichidității desfășurate de BNR au evidențiat reziliența instituțiilor de credit, subliniind importanța asigurării în această perioadă a unei lichidități sporite activelor financiare și, în special, titlurilor de stat. În al doilea rând, măsurile de distanțare socială au condus la diminuarea activității comerciale a instituțiilor de credit și la modificarea strategiilor de afaceri. Noul context de funcționare a economiei a accentuat rolul canalelor digitale în interacțiunea cu clientela și în realizarea funcțiilor operaționale bancare. Aceste evoluții pot fi importante pentru intensificarea procesului de digitalizare a sectorului bancar, însă pot genera și vulnerabilități din perspectiva riscului operațional. O serie de bănci centrale (BCE, Banca Angliei) au formulat recomandări pentru planurile de continuitate a activității instituțiilor de credit în contextul unor pandemii printre care și evaluarea și testarea infrastructurii IT în condițiile creșterii regimului de telemuncă, dar și a provocărilor generate de atacurile cibernetice, identificarea salariaților și a funcțiilor critice, precum și a dependenței de furnizori de servicii conexe. Expunerea băncilor pe sectoarele economice vulnerabile este de la 20% până la 65%Totodată, perspectivele economice nefavorabile afectează capacitatea de rambursare a datoriilor debitorilor, în special în cazul sectoarelor cele mai vulnerabile la șocul generat de pandemia COVID-19, cu efecte negative asupra profitabilității (și, implicit, asupra solvabilității), respectiv a lichidității. La nivel european, așteptările privind profitabilitatea sectorului bancar sunt în scădere, ceea ce a condus la identificarea unui nou risc sistemic provenind din capacitatea redusă a instituțiilor de credit de a contribui la revenirea economică pe fondul unei capacități reduse de a susține intermedierea financiară. Este de așteptat ca indicatorii specifici evaluării calității activelor să cunoască o deteriorare în raport cu evoluțiile anterioare,însă magnitudinea deteriorării este condiționată de momentul reluării activității economice. Băncile consideră că, pe termen scurt, ratele de neperformanță vor rămâne apropiate de cele înregistrate anterior pandemiei, iar creșterea acestora se va reflecta, cel mai probabil, după încheierea perioadei de funcționare a moratoriului. Riscul de credit poate fi important având în vedere că expunerea sectorului bancar față de sectoarele economice cele mai vulnerabile la acest șoc reprezintă 20 la sută (martie 2020), iar dacă sunt considerate și cele care vor resimți efectele negative la un nivel mediu, expunerea crește până la circa 65 la sută. Capacitatea sectorului bancar de a genera profit poate fi semnificativ influențată de perspectivele de înrăutățire a condițiilor macroeconomice. "Se așteaptă o reducere a veniturilor operaționale (atât pe canalul veniturilor nete din dobânzi, cât și pe cel aferent veniturilor din tranzacții), dar și o creștere a costului riscului. Suplimentar, rigiditatea mai ridicată a cheltuielilor operaționale, cel puțin pe termen scurt, va influența negativ eficiența operațională și profitabilitatea instituțiilor de credit", spune BNR. Scăderile de rating pot diminua valoarea depiață a portofoliului de titluri de stat deținut de fiecare bancăNu în ultimul rând, în cursul lunii aprilie 2020, principalele agenții de rating au reevaluat perspectivele ratingului suveran al datoriei pe termen lung emisă de statul român de la stabil la negativ, ceea ce contribuie la creșterea costurilor de finanțare ale statului, dar și ale instituțiilor de credit. Aceste aspecte sunt importante pentru bănci din perspectiva diminuării valorii de piață a portofoliului de titluri de stat deținut, ca urmare a creșterii randamentului la maturitate, dar și din punct de vedere al creșterii expunerilor față de sectorul public. "Acțiunea cumulată asupra sectorului bancar a tuturor factorilor menționați mai sus poate deteriora indicatorii de adecvare a capitalului, ca urmare a scăderii nivelului fondurilor proprii. Din punct de vedere al solvabilității, instituțiile de credit apreciază că dispun de resursele necesare absorbției pierderilor generate de pandemia COVID-19 în următoarele 2-3 exerciții financiare. BNR a recomandat consolidarea fondurilor proprii la un nivel satisfăcător,inclusiv prin nedistribuirea de dividende din profitul realizat în anul 2019", concluzionează raportul de stabilitate. Spre comparație, studiile cercetate de specialiștii BNR arată că gripa spaniolă din 1917-1918 a avut efecte importante și asupra sistemului financiar, chiar dacă acesta nu era nici pe departe atât de dezvoltat ca cel de acum. Astfel, în SUA, în statele mai afectate de gripă, activele băncilor au scăzut mai intens, atât datorită diminuării cererii de credite în contextul reducerii activității economice mai pronunțate, cât și a ofertei de împrumuturi, băncile fiind mai reticente față de aceste regiuni. În plus, autorii arată că o creștere cu o deviație standard a mortalității în anul 1918 a determinat o scădere a numărului de salariații în industria prelucrătoare cu 8 la sută (echivalentul unei scăderi de 0,5 puncte procentuale, dacă raportăm la întreaga populație), o scădere a producției cu 6 la sută și o scădere a activelor bancare cu 4 la sută. 
Agenţii economici trebuie să se implice mai mult pentru scăderea numărului de infectări - Violeta Alexandru, ministrul Muncii
	"Agenţii economici trebuie să se implice mai mult pentru a preveni creşterea numărului de cazuri de infecţie cu Covid. Guvernul a făcut dovada că este alături de agenţii economici. Totuşi, cei care administrează cluburi, restaurante, terase, centre comerciale să considere guvernul un partener aşa cum şi noi îi considerăm pe dânşii. Avem nevoie să se implice mai mult şi să ia mult mai multe măsuri de organizare a localurilor pentru a evita orice situaţie de îmbolnăvire", a declarat duminică, la Constanţa, Violeta Alexandru, potrivit Digi24. Ea a precizat că o primă concluzie la care a ajuns în urma vizitei din weekend de pe Litoral este aceea că se fac rezervări în localuri peste numărul optim necesar. Pe de altă parte, ministrul Muncii a subliniat că, dacă se creează aglomeraţie la intrarea în localuri, se poate apela la Jandarmerie dacă persoanele sunt pe spaţiul public. "Atunci când au situaţii de aglomerare la intrare trebuie să apeleze la Jandarmerie, dacă persoanele care aglomerează acest spaţiu sunt pe domeniul public. Atunci când văd o aglomeraţie la intrare, pe lângă faptul că trebuie să trateze puţin mai serios obligaţia de a crea culoare de acces, trebuie să apeleze la Jandarmerie şi să colaboreze cu instituţiile pentru a putea organiza spaţiul respectiv. M-a surprins că era creat acest spaţiu de aşteptare, înţeleg că programările se fac online sau prin telefon. Concluzia mea preliminară este că agenţii economici trebuie să fie puţin mai atenţi la procesul de rezervare de locuri în localuri. Pare că se preiau rezervări peste numărul optim necesar probabil în ideea în care unii dintre clienţi pleacă şi eliberează spaţiul şi atunci vor să fie pregătiţi să aibă pe altcineva imediat la intrare pentru a putea ocupa locul. Cert este că această zonă de programare, dacă tot o facem şi dacă tot ne străduim, pentru că am observat că se străduiau, niciunul dintre dânşii nu mi-a dat impresia că nu încearcă să se conformeze. Mă refer la localuri de tip terasă şi cu zona aceasta între terasă şi spaţiu închis, practic unde se desfăcuseră geamurile şi regimul era semideschis", a subliniat Violeta Alexandru. Pe de altă parte, ministrul Muncii a solicitat managerilor şi personalului localurilor de pe Litoral să respecte regulile pentru a da un exemplu personal. În context, ea a arătat că a văzut angajaţi care purtau masca incorect. "Am cerut managerilor şi personalului să dea un exemplu. Unii dintre dânşii stăteau cu masca pe sub bărbie, agăţată de ureche, agăţată de un nasture. Eu ştiu că este cald, este foarte mult disconfort pentru unii dintre dânşii întrucât au de lucrat un număr de ore, dar nu avem altă soluţie. Nu poţi cere unui om să poarte mască iar tu care mergi în interior să iei mâncare, care te duci către mese şi te apropii de client să nu faci acest lucru", a mai spus ministrul de resort. Ea a mai sus că mesele din localuri ar putea fi distanţate mai mult. "Am observat de asemenea că pot fi luate măsuri suplimentare pentru distanţarea meselor. Nu m-am dus cu metrul să măsor. Nu acesta a fost scopul. Avem nevoie să facem echipă Guvern - agenţi economici pentru că fără aceste măsuri suplimentare mă tem că ne putem aştepta la creşterea numărului de cazuri de persoane infectate şi asta înseamnă închiderea lor. Nu ne dorim, de aceea i-am şi ajutat, de aceea i-am şi înţeles. A venit momentul să se implice mai mult şi să-şi gestioneze corespunzător activitatea în interior", a subliniat ministrul Muncii. Violeta Alexandru a mai spus că a văzut şi clienţi iritaţi de prezenţa autorităţilor în aceste localuri şi a făcut apel la la responsabilitate atât din partea agenţilor economici cât şi din partea oamenilor care intră în cluburi şi care trebuie să se dezinfecteze şi să păstreze distanţa corespunzătoare. "Erau puţine zone clasice în care se dansa. Un singur club avea o zonă în care persoanele se apropiaseră mai mult pentru că îndepărtaseră chiar dânşii mesele. În mod evident am avut o discuţie în care managerul spaţiului respectiv s-a justificat că le spune în continuu să rămână în grupuri mai mici şi să păstreze distanţa dar despărţiseră chiar dânşii mesele respective. De aceea spun că este un apel la responsabilitate şi din partea agenţilor economici care ar fi trebuit să intervină imediat şi să le repoziţioneze astfel încât să nu se creeze spaţiul respectiv. Dar şi un apel către fiecare dintre noi. Nu o să poată sta câte un agent de poliţie, către un angajat după fiecare persoană. Trebuie să fim fiecare responsabili. În momentul în care ai cerut redeschiderea trebuie să îţi asumi responsabilitatea", a afirmat sursa citată. Ea a mai spus că ţinta autorităţilor nu este aceea de a închide localurile însă este nevoie de mai multă responsabilitate în organizarea spaţiilor din partea reprezentanţilor HoReCa. "Ţinta Guvernului nu este să închidă agenţii economici. Ţinta noastră este să le transmitem nevoia pe care o resimţim de a se implica mai mult în organizarea spaţiului, de a se organiza de aşa manieră încât să evităm mici scăpări. Impresia mea generală a fost că ei sunt conştienţi de acest lucru, se vedea că făcuseră eforturi, erau zone marcate pe podea astfel încât să creeze culoare de acces, nu prea se respectau. Justificarea era că verificaseră cu ceva timp în urmă. Trebuie făcut în continuu. Avem nevoie să vedem reacţia celor din turism, din HoReCa, ca urmare a mesajului pe care îl dau. Mai multă responsabilitate", a încheiat ministrul Muncii. 
Orban:  Prefecții vor coordona zilnic acțiunile de control ale instituțiilor cu atribuții în verificarea respectării măsurilor de siguranță
	"Obiectivul acestei videoconferinţe a fost acela de a asigura mobilizarea generală a tuturor instituţiilor statului cu atribuţii de control care au obligaţia de a asigura respectarea legii. În cadrul videoconferinţei am stabilit o strategie, am stabilit priorităţile şi mecanismele de organizare a activităţilor de control, a activităţilor de impunerea a reglementărilor de protecţie a sănătăţii cetăţenilor români. În fiecare zi, prefecţii vor coordona, pe baza unui plan, toate acţiunile de control, toate instituţiile care sunt implicate şi au atribuţii în domeniu.  Poliţie, Jandarmerie, Poliţie de Frontieră, Inspecţia Muncii, Autoritatea Naţională Sanitar Veterinară, Autoritatea Naţională de Protecţie a Consumatorilor, Inspecţia de Stat pentru Controlul Transportului Rutier şi toate celelalte entităţi care au atribuţii de control sunt mobilizate la maxim, au obligaţia de a stabili un plan zilnic, raportare zilnică, au obligaţia de a se coordona şi de asigura controale pentru echipe comune în zonele cu cel mai mare risc de transmitere a virusului", a declarat Orban, sâmbătă, la plecarea de la sediul MAI. Premierul a participat, alături de ministrul Muncii şi cel al Afacerilor Interne, la o şedinţă în sistem videoconferinţă cu prefecţii, şefii structurilor MAI şi ai celorlalte instituţii şi autorităţi cu atribuţii în gestionarea situaţiei generate de creşterea numărului de îmbolnăviri cu COVID-19. 
Ministerul de Finanțe verifică motivele pentru care persoane care au beneficiat de șomaj tehnic nu mai apar ca fiind asigurate la sănătate
	Potrivit unui comunicat al instituţiei, remis vineri Agerpres, din punct de vedere al legislaţiei fiscale şi al modului de completare a Declaraţiei 112, această situaţie nu trebuia să apară, având în vedere că pentru indemnizaţia de şomaj acordată potrivit OUG nr. 30/2020 se datorează CASS, iar persoanele beneficiare ale indemnizaţiei rămân în continuare asiguraţi. "Mecanismul de declarare al obligaţiilor fiscale aferente indemnizaţiilor de şomaj tehnic introdus prin Ordinul nr. 1942/979/819/2020 din 12 mai 2020 pentru aprobarea modelului, conţinutului, modalităţii de depunere şi de gestionare a "Declaraţiei privind obligaţiile de plată a contribuţiilor sociale, impozitului pe venit şi evidenţa nominală a persoanelor asigurate" a fost elaborat şi aprobat în comun de către Ministerul Finanţelor Publice, Ministerul Sănătăţii şi Ministerul Muncii şi Protecţiei Sociale", se menţionează în comunicat. Reprezentanţii MFP precizează că, în ceea ce priveşte calitatea de asigurat în sistemul naţional de sănătate, aceasta este reglementată prin Legea 95/2006 privind reforma în domeniul sănătăţii. "În acest context, instituţiile beneficiare ale informaţiilor privind contribuţiile declarate prin formularul D112 au atât dreptul, cât şi obligaţia de a propune şi solicita câmpurile necesare pentru înregistrarea tuturor contribuabililor asiguraţi, precum şi adaptarea sistemelor informatice la modelele de declaraţii aprobate în comun. În acest sens, înregistrarea corectă a tuturor persoanelor care beneficiază de asigurări cade în responsabilitatea acestor instituţii", se mai spune în comunicat. Ministerul Finanţelor Publice furnizează celorlalţi beneficiari ai informaţiilor din formularul 112 datele exacte completate de contribuabili, aşa cum au fost ele stabilite prin ordinul comun. "În ipoteza în care au apărut, însă, şi erori de înregistrare a persoanelor asigurate din cauza completării greşite de către angajatori a formularului 112, acesta trebuie corectat prin depunerea declaraţiei rectificative. Pentru clarificarea tuturor acestor aspecte, având în vedere reglementările din legislaţia sănătăţii cu privire la calitatea de asigurat, este necesar şi punctul de vedere al Casei Naţionale de Asigurări de Sănătate, ca autoritate competentă", susţin reprezentanţii MFP. 
Companiile auto de transport afectate de criza coronavirus vor putea să acceseze până la 125. 000 de euro fonduri europene
	Ţinând seama de evoluţia situaţiei SARS-CoV-2 din ţara noastră şi a unor măsuri luate de unele state ale Uniunii Europene, Ministerul Transporturilor, Infrastructurii şi Comunicaţiilor recomandă tuturor operatorilor români implicaţi în derularea activităţilor auto de transport internaţional să se informeze, în prealabil, asupra măsurilor specifice aplicabile în statele în care aceştia urmează să îşi desfăşoare activitatea sau urmează să deruleze operaţiuni de tranzit cu privire la intrarea lucrătorilor în transporturi auto sau a persoanelor transportate în statele respective, dar şi a eventualelor restricţii aplicabile mijloacelor de transport. Respectarea măsurilor de siguranţă împotriva SARS-CoV-2 de către lucrătorii în transporturi privind igienizarea mijloacelor de transport sau cele de distanţare în cazul pasagerilor transportaţi este obligatorie. Deşi transportul de marfă este exceptat de la măsurile impuse de statele respective, consultarea în timp real a tuturor regulilor de acces în fiecare dintre aceste state este necesară. Ministerul Transporturilor, Infrastructurii şi Comunicaţiilor va continua să sprijine şi să informeze permanent, împreună cu Comisia Europeană şi uniunile profesionale din industrie, operatorii români implicaţi în derularea transportului internaţional, potrivit comunicatului. De asemenea, Ministerul Transporturilor, Infrastructurii şi Comunicaţiilor va sprijini aprobarea, în cel mai scurt timp, de către ministerele responsabile a schemei de granturi destinată companiilor afectate de COVID-19. Bugetul alocat este de 350 milioane de euro, iar eligibilitatea pentru firmele de transport are o valoare de până la 125. 000 euro. 
Iohannis:  Tot cadrul normativ al măsurilor excepţionale trebuie schimbat. Trebuie să putem acţiona prompt şi eficient în situaţii de urgenţă
	Preşedintele Klaus Iohannis a declarat, joi, că autorităţile au fost nevoite să gestioneze pandemia de COVID-19 cu legi "slabe" şi "sumar croite", fiind necesar să ajusteze legislaţia "din mers". "Am fost nevoiţi să gestionăm această pandemie cu legi slabe şi sumar croite, astfel că în cele mai critice momente sanitare a trebuit să ajustăm din mers şi legislaţia", a susţinut Iohannis, la Palatul Cotroceni. El a adăugat că "întregul" cadru normativ al măsurilor excepţionale trebuie regândit şi aliniat cu arhitectura constituţională, astfel încât să ofere instrumente suficiente pentru o acţiune promptă şi eficientă a autorităţilor. "În viaţa unui stat, există situaţii excepţionale care impun măsuri excepţionale, situaţii în care chiar paradigma acţiunii statale se schimbă. Fără îndoială, regimul stării de urgenţă a fost gândit de legiuitorul constituant astfel încât să asigure un răspuns prompt la un pericol iminent pentru cetăţeni sau chiar pentru însuşi statul român. Tocmai din acest motiv, întregul cadru normativ al măsurilor excepţionale, pe de o parte, trebuie regândit şi aliniat cu arhitectura constituţională, iar, pe de altă parte, trebuie să cuprindă instrumente suficiente pentru o acţiune promptă şi eficientă a autorităţilor", a punctat Iohannis. Şeful statului a arătat că, prin Constituţie, în situaţii de criză sanitară, statul este obligat să ia măsuri pentru asigurarea sănătăţii publice, iar pentru realizarea acestei obligaţii soluţiile legislative, "pe lângă faptul că trebuie să asigure un just echilibru între drepturile şi libertăţile concomitent garantate şi protejate de stat, trebuie să asigure şi depăşirea crizei". "Am transmis Parlamentului, conform legii, informarea privind starea de urgenţă instituită pe întreg teritoriul României prin cele două decrete semnate pe 16 martie şi, respectiv, 14 aprilie. Documentul prezintă în mod sintetic şi transparent acţiunile şi iniţiativele pe care le-am avut pe perioada stării de urgenţă pentru a atinge obiectivele prioritare urmărite, respectiv protejarea sănătăţii cetăţenilor, limitarea efectelor pandemiei, protejarea şi relansarea economiei", a declarat Iohannis, la Palatul Cotroceni. Şeful statului a adăugat că documentul propune şi o serie de măsuri menite să îmbunătăţească în viitor capacitatea de răspuns din partea statului în faţa unor provocări similare. "Pandemia COVID-19 a generat o criză la nivel mondial, care a reclamat din partea tuturor statelor acţiuni rapide, adaptabilitate şi soluţii inedite. Ne aflăm astăzi la aproape jumătate de an de la momentul în care, pe 30 ianuarie, Organizaţia Mondială a Sănătăţii recunoştea riscurile majore reprezentate de epidemia cu noul coronavirus, declarând situaţie de urgenţă pentru sănătate internaţională, motivată de faptul că SARS-COV-2 nu putea fi comparat cu niciun virus anterior, fiind total atipic ca manifestare a bolii, agresivitate şi capacitate de transformare, dar şi adaptare la mediu. Noul coronavirus a schimbat radical vieţile tuturor şi a pus la încercare sistemele de sănătate, de protecţie socială, precum şi pe cele economice de pe întregul mapamond. Realitatea din toate ţările afectate ne arată acum, fără echivoc că pericolul unei răspândiri masive a virusului, care să nu poate fi ţinută total sub control, a putut fi evitat doar prin adoptarea de măsuri ferme. România a acţionat la timp şi eficient", a spus şeful statului. El a reamintit că în data de 16 martie a semnat decretul privind instituirea stării de urgenţă, în urma evaluării situaţiei epidemiologice naţionale şi internaţionale, a discuţiilor din cadrul CSAT, a consultării membrilor guvernului şi a dialogului cu specialiştii şi epidemiologii şi sănătate publică, protejarea şi siguranţa cetăţenilor fiind obiectivul fundamental. "Unica raţiune a acestor măsuri restrictive a fost evitarea unui scenariu negru, caracterizat printr-un un val masiv de victime şi îmbolnăviri, un scenariu care ar fi fost inevitabil mai ales în condiţiile în care România nu avea niciun fel de stocuri medicale pentru situaţii de urgenţă, iar toate statele lumii erau angrenate într-o cursă contracronometru pentru achiziţia aceloraşi resurse sanitare", a punctat Iohannis. Preşedintele a subliniat, totodată, că în evaluarea situaţiei şi aprecierea necesităţii instituirii stării de urgenţă a luat în considerare una dintre caracteristicile esenţiale, care diferenţiază România de celelalte state europene, şi anume existenţa a celei mai numeroase diaspore din Europa. "În contextul pandemiei, revenirea pe teritoriul naţional a unui număr important de români din diaspora, inclusiv din zone puternic afectate de epidemie, a reprezentat una dintre cele mai mari provocări pentru autorităţile române şi un argument pentru instituirea stării de urgenţă", a afirmat Iohannis. Şeful statului a completat, ca o primă concluzie, că, într-un context dominat de evoluţii nefavorabile, "a fost nevoie de o intervenţie rapidă, coordonată şi eficientă din partea autorităţilor pentru sprijinirea populaţiei şi a agenţilor economici, precum şi de un comportament responsabil şi solidar din partea cetăţenilor". Pandemia COVID-19 a scos la iveală o serie de fragilităţi sistemice în România"Pandemia a scos la iveală o serie de fragilităţi sistemice, precum o economie naţională puternic dezechilibrată, lipsa investiţiilor publice, productivitate scăzută şi o capacitate administrativă redusă. Criza COVID-19 a pus o presiune uriaşă pe marile sisteme publice care ani la rând au fost subfinanţate şi uneori gestionate fără simţ de răspundere. Diletantismul şi lipsa de responsabilitate a guvernărilor anterioare au avut un impact negativ asupra capacităţii statului de a răspunde unei asemenea ameninţări. Din cauza vulnerabilităţilor sistemice, efortul autorităţilor române de a gestiona o criză de o asemenea anvergură a fost cu atât mai anevoios", a afirmat şeful statului, la Palatul Cotroceni. El a amintit de decretul pe care l-a semnat în martie, privind instituirea stării de urgenţă, pe teritoriul României. "Pericolul unei răspândiri masive a virusului a putut fi evitat doar prin adoptarea de măsuri ferme", a subliniat preşedintele, în acest context. Iohannis a adăugat că evoluţia situaţiei epidemiologice la nivel naţional evidenţiat "carenţe majore în cele mai importante sisteme ale statului, în special în cel medical, unde s-a constatat lipsa materialelor care să acopere şi nevoile urgente, esenţiale". 
Antibiotice Iași a intrat pe piețele din SUA și din Marea Britanie cu noi medicamente asociate tratării Covid-19
	“Cu un portofoliu reprezentativ de antibiotice, medicamente cardiovasculare, antiinflamatoare sau dermatologice, am reușit în această perioadă dificilă pentru noi toți, cu multe restricții, să punem la dispoziție tratamente asociative Covid -19 atât pe piața internă cât și pe piețele internaționale. Livrările s-au efectuat având în vedere în primul rând acoperirea nevoii de medicamente antiinfecțioase pentru pacienții din România pe care îi tratăm de 65 de ani”, a declarat Delia Racoveanu, director Marketing și Vânzări Piața Internațională. Accesarea pieței Marii Britanii face parte dintr-un proiect mai amplu al Antibiotice destinat piețelor europene, alături de statele scandinave, Germania, Polonia, Ungaria, Olanda. În SUA, compania este prezentă de peste 10 ani, iar odată cu pătrunderea pe piață a acestui nou produs de generație superioară, pentru care există puțini producători la nivel mondial, Antibiotice și-a întregit portofoliul de medicamente antiinfecțioase utilizate în spitalele americane. “Faptul că Antibiotice a intrat în rândul producătorilor acceptați de sistemele de sănătate din țări puternic reglementate și concurate cum sunt cele din Uniunea Europeana, Asia sau SUA, este important pentru noi, pentru că reprezintă o recunoaștere a calității medicamentelor fabricate de Antibiotice Iași și implicit o recunoaștere a performanței industriei farmaceutice românești”, a subliniat dna Racoveanu. Pentru ca aceste noi produse să ajungă a fi livrate pe piețele Marii Britanii și SUA, a fost necesară întocmirea dosarelor de înregistrare a produselor conform normelor și cerințelor aplicabile pe aceste piețe, obținerea autorizării de punere pe piață, participarea în licitații și identificarea partenerilor prin care să fie distribuite produsele în piață. Antibiotice Iași este deja prezentă cu aceste medicamente sterile injectabile și în alte sisteme de sănătate internaționale precum Serbia, Vietam și Republica Moldova. 
Economia globală ar putea scădea cu 8%, în 2020. România poate înregistra un salt al PIB de 9%, până în 2040 (raport)
	Cercetarea, care analizează 200 de ţări, inclusiv România, cu rezultate estimate până în 2040, arată că anual sănătatea precară reduce PIB-ul real, la nivel global, cu 15%, aproape dublu faţă de estimările de scădere economică. În acest sens, o sănătate mai bună ar putea adăuga 12 miliarde de dolari la PIB-ul global, în 2040, o creştere accelerată de 8% care se traduce printr-o evoluţie mai rapidă cu 0,4 % în fiecare an. Prognozele citate evidenţiază faptul că România ar putea beneficia de o creştere a PIB-ului de 9% pentru acelaşi interval de timp şi de un impact al PIB-ului de 26 de miliarde de dolari în următoarele două decenii. "Aproximativ jumătate din aceste beneficii economice anuale provin din faptul că, la nivel mondial, forţa de muncă este mai extinsă şi într-o stare de sănătate mai bună. Restul procentelor provin din extinderea capacităţii de muncă a persoanelor în vârstă, a celor cu dizabilităţi şi a îngrijitorilor informali, precum şi din îmbunătăţirea productivităţii deoarece prevalenţa bolilor cronice este mai redusă. În România, beneficiile cele mai mari, a căror valoare se ridică la 11,5 miliarde de dolari, vor fi generate de extinderea capacităţii de muncă a categoriilor menţionate, în timp ce aproape 8 miliarde de dolari vor proveni din reducerea nivelului de sănătate precară", se menţionează în raportul McKinsey Global Institute, scrie Agerpres. Potrivit sursei citate, datele pentru România indică faptul că reducerea potenţială a gradului de sănătate precară este de 37%, până în 2040, iar o reducere de această dimensiune ar aduce beneficii uriaşe:  vârsta medie de 65 de ani ar putea fi echivalentul celei de 55 de ani, astăzi, din punct de vedere al sănătăţii. Totodată, la nivel global, mortalitatea infantilă ar scădea cu 65%, decalajul inegalităţii în sănătate s-ar reduce, iar mai mult cu 230 de milioane de persoane ar fi în viaţă până în 2040. Mai mult, anual, la nivel global, fiecare persoană ar câştiga încă 21 de zile de viaţă sănătoasă, în timp ce în România acestea ar fi creşte la 27 de zile. În timp ce, la nivel internaţional, randamentul economic ar putea fi între 2 şi 4 dolari pentru fiecare dolar investit într-o sănătate mai bună, în cazul specific al României, fiecare dolar investit va genera 1,8 dolari. Raportul de specialitate citează o serie de cercetări, conform cărora 70% din oportunitatea neexploatată de a îmbunătăţi sănătatea este generată de zona profilactică. "Aproximativ aceeaşi proporţie se aplică şi pentru România, cu 36% provenind din reducerea nivelului de sănătate precară prin implementarea de măsuri de mediu, sociale şi comportamentale de combatere a acesteia, în timp ce alte 35% provin din prevenţie şi promovarea sănătăţii", subliniază realizatorii cercetării. Din documentul citat reiese că beneficiile unei sănătăţi mai bune sunt prea mari pentru a fi ignorate, astfel că se vorbeşte despre o oportunitate economică de 12 trilioane de dolari, sute de milioane de vieţi salvate şi un grad mai ridicat de bunăstare. McKinsey Global Institute (MGI), componenta de cercetare în afaceri şi economie a McKinsey, a fost înfiinţat în anul 1990 pentru a dezvolta o înţelegere mai profundă a evoluţiei economiei globale. Misiunea MGI este de a furniza liderilor din sectoarele comercial, public şi social date şi perspective pe care aceştia să-şi bazeze deciziile de management şi politice. 
Producţia zilnică de hidrocarburi a companiei OMV a scăzut în trimestrul II, cu aproape 7%, la 464. 000 de barili echivalent petrol	Marja de rafinare a OMV (un indicator al profitabilităţii afacerilor cu petrol şi gaze naturale) a scăzut până la 2,26 dolari pentru un baril de echivalent petrol în trimestrul doi din 2020, de la 3,18 dolari pe baril în perioada similară din 2019. De asemenea, OMV a informat că vânzările sale totale de produse rafinate au scăzut până la 4,22 milioane tone în perioada aprilie-iunie 2020, de la 5,38 milioane tone în trimestrul doi din 2019, în timp ce vânzările de gaze naturale au crescut semnificativ până la 32,32 Twh, de la 26,76 Twh. Grupul OMV urmează să dea publicităţii rezultatele financiare pentru trimestrul în data de 29 iulie 2020. În perioada de referinţă, preţul ţiţeiului a scăzut semnificativ, în urma reducerii semnificative a cererii, pe fondul pandemiei. Cotaţia medie a barilului de petrol Brent s-a situat la 29,56 dolari, faţă de 68,86 dolari în perioada aprilie-iunie 2019. OMV a anunţat recent că se aşteaptă ca preţul mediu al barilului de petrol Brent să se situeze la 40 de dolari în 2020, faţă de prognoza anterioară de 60 de dolari şi nivelul din 2019, de 64 de dolari. OMV Petrom, controlată de grupul austriac OMV AG, este cea mai mare companie energetică din sud-estul Europei. 
Criza provocată de Covid-19 urcă deficitul Fondului Sănătăţii la 3,63 miliarde lei în primele cinci luni, cel puţin dublu faţă de anul trecut
	Fondul Naţional Unic de Asigurări Sociale de Sănătate (FNUASS) este gestionat de CNAS, iar veniturile sale sunt formate din contribuţiile sociale de asigurări de sănătate (CASS) plătite de salariaţi, dar şi de alte categorii de asiguraţi care achită CASS, din taxa clawback plătită de producătorii de medicamente şi din subvenții. Din banii colectați la Fondul Sănătăţii, CNAS plăteşte medicilor, dar şi celorlaţi furnizori de servicii medicale care au încheiat contracte cu Casele Teritoriale de Asigurări de Sănătate, serviciile medicale, medicamentele şi dispozitivele medicale acordate pacienţilor. De asemenea, din Fondul Sănătăţii sunt viraţi bani către spitale ca să acopere majorările de venituri acordate personalului medico-sanitar şi auxiliar, în baza Legii salarizării unice. Deficitul FNUASS se dublează în ianuarie - mai 2020Fondul Naţional Unic al Asigurărilor Sociale de Sănătate (FNUASS) a avut deficit de 3,63 de miliarde de lei în primele cinci luni ale anului, cel puţin dublu faţă de aceeaşi perioadă a anului 2019, reiese dintr-o analiză făcută de Economica. net pe baza execuţiilor Fondului. Pe de o parte, deficitul FNUASS creşte din cauza scăderii încasărilor din CASS la Fond - consecinţă a actelor normative adoptate în starea de urgenţă şi de alertă, care au dus la închiderea sau restrângerea activităţii multor firme. Pe de altă parte, cresc şi cheltuielile din Fond odată cu adâncirea crizei sanitare generate de Covid-19, pentru că serviciile medicale acordate oamenilor bolnavi de Covid-19 se suportă din FNUASS, indiferent că sunt sau nu sunt asiguraţi la Sănătate. De unde au venit cei mai mulţi bani la FondFNUASS a avut venituri totale de 15,78 de miliarde de lei în perioada ianuarie - mai 2020, cu doar 4,23% mai mari decât în aceeaşi perioadă din anul 2019, reiese din execuţiile Fondului, comparate de Economica. net. Cea mai mare sursă de bani la Fond sunt contribuţiile de asigurări sociale de sănătate (CASS), însă veniturile încasate din CASS continuă să scadă pe fondul adâncirii crizei provocate de noul coronavirus. Veniturile din CASS, încasate la Fondul Sănătăţii, în primele cinci luni ale anului 2020, au ajuns la 12,81 de miliarde de lei şi sunt cu 4,44% mai mici decât în perioada identică a anului 2019, reiese din execuţiile Fondului, obţinute şi comparate de Economica. net. Scăderea încasărilor din CASS la Fondul Sănătăţii e efectul actelor normative adoptate în starea de urgenţă şi în starea de alertă, care au constrâns multe firme să se închidă sau să îşi restrângă activitatea. De la începutul stării de urgenţă până la data de 28 mai 2020 avem aproape 430. 000 de contracte de muncă încetate, arată datele Ministerului Muncii. Amintim că salariaţii şi persoanele fizice care plătesc CASS în baza declaraţiei unice aduc cei mai mulţi la Fondul Sănătăţii. Creşte ritmul în care scad încasările din CASS la Fondul SănătăţiiÎn primele cinci luni ale acestui an, contribuţiile de asigurări de sănătate virate la Fond scad cu 4,44% faţă de aceeaşi perioadă a anului 2019, potrivit execuţiilor comparate de Economica. net. Spre comparaţie, încasările din CASS la Fondul Sănătăţii în primele patru luni au scăzut cu 1,55% faţă de perioada identică a anului 2019, reiese din comparaţia făcută de Economica. net. Taxa clawback, plătită de producătorii de medicamente, a adus la Fondul Sănătăţii 2,08 miliarde de lei în primele cinci luni din 2020, cu 34,11% mai mult decât în aceeaşi perioadă a anului 2019, arată execuţiile Fondului, comparate de Economica. net. Subvenţiile virate la Fondul Sănătăţii în ianuarie - mai 2020 se apropie de 929 de milioane de lei şi sunt de peste şapte ori mai mari decât în perioada identică a anului 2019, reiese din analiza făcută de Economica. net. Vă amintim că de la începutul crizei sanitare generate de COVID-10 şi până la data de 30 septembrie 2020, din bugetul Fondului Naţional Unic al Asigurărilor Sociale de Sănătate se suportă serviciile medicale şi medicamentele necesare pentru tratarea tuturor persoanelor aflate pe teritoriul României, diagnosticate cu boala COVID-19, şi a complicaţiilor acestei boli, indiferent că sunt asigurate, neasigurate la sistemul asigurărilor sociale de sănătate, sau că provin din alte state, potrivit actelor normative consultate de Economica. net. Pe ce am cheltuit banii încasaţi la Fondul SănătăţiiPlăţile făcute din FNUASS în primele cinci luni ale anului 2020 se ridică la 19,42 de miliarde de lei şi sunt cu 17,58% mai mari decât în aceeaşi perioadă din 2019. Defalcat, pentru produse farmaceutice, materiale sanitare şi dispozitive medicalele acordate în sistemul asigurărilor sociale de sănătate am plătit aproape 6,2 miliarde de lei în primele cinci luni din 2020, cu 17,52% mai mult decât în perioada identică a anului 2019, rezultă din analiza execuţiilor Fondului. Pentru serviciile medicale acordate pacienţilor în unităţile sanitare cu paturi am plătit 4,71 de miliarde de lei în primele cinci luni ale anului, cu 7,66% mai mult decât în acelaşi interval din 2019, conform analizei făcute de Economica. net pe baza execuţiilor Fondului. Creşterile salariale din unităţile sanitare de stat, acordate în baza Legii salarizării unice, au costat Fondul Naţional Unic al Asigurărilor Sociale de Sănătate 4,33 de miliarde de lei în primele cinci luni din 2020, cu 12,17% mai mult decât în perioada identică a anului 2019, potrivit execuţiilor Fondului, comparate de Economica. net. Precizare:  diferenţa dintre încasările totale la Fond şi sursele de venit antemenţionate (CASS, clawback, subvenţii) e acoperită de veniturile FNUASS, încasate în contul unic, în curs de distribuire şi de veniturile nefiscale la Fond, reiese din analiza Economica. net. 
UNTRR solicită Guvernului soluţii concrete pentru digitalizarea transporturilor şi prevenirea COVID-19
	"Reamintim ca scrisoarea electronică de transport e-CMR a fost ratificată de România încă din 2019, iar acum trebuie implementată. Protocolul Adiţional la Contractul pentru Transportul Internaţional de Mărfuri pe şosele care prevede utilizarea CMR electronic (e-CMR) a intrat în vigoare în 2011 şi a fost ratificat până în prezent de 26 ţari, inclusiv România:  Belarus, Bulgaria, Republica Ceha, Danemarca, Estonia, Finlanda, Franţa, Iran, Letonia, Lituania, Luxembourg, Olanda, Moldova, Norvegia, Polonia, Portugalia, România, Rusia, Suedia, Slovacia, Slovenia, Spania, Elveţia, Turcia, Tadjikistan, Marea Britanie", se menţionează în comunicat. UNTRR precizează că utilizarea e-CMR este în concordanţă cu preocupările naţionale şi europene actuale privind digitalizarea transporturilor. "Platformele e-CMR permit expeditorilor, transportatorilor şi destinatarilor sa lucreze cu o interfaţa unică, uniformă, sigură şi standardizată. Trimiterea, comunicarea, urmărirea şi semnarea se realizează complet fără hârtie. Toţi cei implicaţi beneficiază de o comunicare mai bună, de mai puţini paşi administrativi şi de un serviciu mai rapid la costuri mai mici. Având în vedere preocupările naţionale şi europene privind digitalizarea transporturilor, cât şi siguranţa sporită a soluţiilor digitale în contextul crizei Covid-19, este crucial ca România să înceapă implementarea efectiva a e-CMR la nivel naţional, pentru a facilita accesul transportatorilor români la utilizarea scrisorilor de transport electronice, care reprezintă primul pas spre operaţiunile de transport complet digital", se mai spune în comunicat. Potrivit UNTRR, o astfel de măsură contribuie la eficientizarea logisticii la nivel naţional şi european, precum şi la facilitarea monitorizării fluxurilor de mărfuri în special cele purtătoare de accize sau cu risc sporit de fraudă. "Pentru a facilita începerea implementării e-CMR în România, UNTRR a sprijinit operatorii de transport români să testeze, în mod gratuit cu clienţii acestora platforma Transfollow pentru emiterea de scrisori CMR electronice (e-CMR). Astfel, anul trecut au fost realizate peste 95 operaţiuni pilot e-CMR în România prin platforma Transfollow, a carei interfaţă este disponibilă şi în limba română:  https: //transfollow. org/ro/ce-este-e-cmr/. Testele e-CMR facilitate de UNTRR s-au realizat cu sprijinul Uniunii Internaţionale a Transporturilor Rutiere -IRU şi în colaborare cu asociaţiile membre IRU din Republica Cehă, Germania, Grecia şi Serbia. ", se mai precizează în comunicat. Uniunea Naţională a Transportatorilor Rutieri din România (UNTRR) este o organizaţie profesională şi patronală, fondată în 1990, care promovează şi apăra interesele transportatorilor rutieri pe plan intern şi internaţional, înregistrând de la înfiinţare până în prezent peste 16. 000 de firme înscrise - operatori care efectuează transporturi interne şi internaţionale de marfă şi persoane. 
Oamenii asimptomatici, care vin în România din Marea Britanie şi Spania, nu mai intră în izolare. Lista ţărilor incluse în zona verde Covid-19
	În zona verde de transmisie a Covid-19 au fost adăugate statele europene Belgia, Danemarca, Marea Britanie, Monaco, Polonia, Spania, Ţările de Jos, Vatican, Andorra, Insulele Feroe, potrivit Hotărârii nr. 34 din 06.07.2020 a Comitetului Naţional pentru Situaţii de Urgenţă. De asemenea, întregul teritoriu al Franţei şi al Germaniei intră în zona verde de transmisie a Covid-19. Lista actualizată şi completă a statelor incluse în zona verde de transmisie a Covid-19, în vigoare din 7 iulie, ora 00:00. Oamenii asimptomatici care sosesc în România din oricare dintre aceste state nu intră în izolare la domiciliu pentru două săptămâni. Andorra;  Algeria;  Austria;   Australia;  Belgia;   Canada;  Bulgaria;   Coreea de Sud;  Cehia;  Georgia;  Cipru;  Japonia;  Croația;  Maroc;  Danemarca;   Noua Zeelandă;  Elveția;  Rwanda;  Estonia;  Thailanda;  Finlanda;  Tunisia;  Franța;  Uruguay;  Germania;  Grecia;  Irlanda;   Islanda;   Italia;   Insulele Feroe;  Letonia;  Liechtenstein;  Lituania;  Malta;  Marea Britanie;  Monaco;  Norvegia;  Polonia;  Slovacia;  Slovenia;  Spania;  Ţările de Jos;  Ungaria;  Vatican. 
Cum stă România financiar la jumătatea anului, după faza critică a crizei COVID	Florin Cîțu a dezvăluit că veniturile bugetare la 6 luni sunt peste cele de anul trecut, în ciuda închiderii multor activități economice de către ordonanțele militare. “Am avut dreptate, pare că avem parte de o evoluție în formă de V. Veniturile bugetare pe luna iunie sunt mai mari decât cele de anul trecut”, a spus ministrul imediat după ce a prezentat programul de relansare economică, în care cea mai importantă componentă rămâne acordarea de granturi, bani direcți, IMM-urilor afectate de criza COVID. Diferența dintre veniturile și cheltuielile statului, a păstrat în toată această perioadă o dinamică dublă față de cifrele de anul trecut. Prin extrapolare, deficitul bugetar la jumătatea anului va depăși 4% din PIB sau se va situa în această zonă. El ar urma să crească, după estimările ministrului Cîțu la 6,7% din PIB la sfârșitul anului. Cifrele publicate oficial la această oră cuprind doar primele cinci luni. La sfârșitul lunii mai, deficitul la 5 luni era de 3,59%. Veniturile statului pe primele cinci luni erau cu 3,4% mai mici decât cele din aceeași perioadă a anului trecut, iar cheltuielile erau cu 14% mai mari, în același interval. Aceste cifre plasează România în rândul celor mai prudente țări. În zona euro deficitele bugetare vor fi în medie de 13% din PIB, după estimările citate de ministrul Finanțelor. “În acest moment şi lucrurile arată ok”, a spus el. Rectificare bugetară după jumătatea lunii:  negativă “parțial”Întrebat de ECONOMICA. NET dacă rectificarea bugetară pregătită de guvern pentru a doua jumătate a lunii iunie va fi negativă, ministrul Finanțelor n-a negat, dar a folosit cuvântul “parțial”. Semn că veniturile bugetare ar putea fi puțin sub așteptările de la rectificarea precedentă, operată în aprilie, în plină criză COVID. Pe parte de cheltuieli, guvernul urmărește să crească cheltuielile, în special pentru investițiile în infrastructură. Ministerul Transporturilor va avea o „sumă-record” pentru investiții la rectificarea bugetară, a anunțat ministrul Finanțelor recent, prioritatea zero fiind autostrada Sibiu-Pitești. Șocul din toamnăUn nou șoc pândește starea finanțelor publice în septembrie, când, potrivit legii în vigoare, pensiile ar urma să crească cu 40%. Ministrul Finanțelor a declarat că tot ce își permite România acum pentru a rămâne stabilă este o creștere de 10%. Însă premierul Orban și-ar dori o creștere de 15%
Neacșu, CEC:  Prin digitalizarea din pandemie, am făcut un salt de 2-3 ani pe segmentul persoane fizice. Vom avea profit și în 2020	Pentru prima data după trei ani de scădere a cotei de piață, în 2019 CEC Bank a înregistrat o creștere de 0,14%, ajungând acum la un procent de 6,64% din totalul activelor sistemului bancar și păstrând poziția a șaptea în topul băncilor din sistem. Cum a fost posibil acest lucru? Ce a determinat creșterea de cotă de piață a celei mai mari bănci de stat. Bogdan Neacșu, CEO al CEC Bank, arată că un rol important în dezvoltarea băncii l-a avut capitalizarea de care a beneficiat CEC Bank, de aproximativ un miliard de lei, precum și continuarea strategiei de dezvoltare, în sensul atragerii de noi clienți din rândul persoanelor juridice. Astfel, portfoliul de credite al CEC a crescut cu 6 miliarde de lei anul trecut, din care 4,3 – împrumuturi către persoane juridice. Agricultura este în topul domeniilor cu cea mai mare creștere a finanțărilor- circa 5. 500 de credite noi în valoare de aproximativ un miliard de lei, urmată de industrie – unde portofoliul CEC Bank a crescut în 2019 tot cu aproximativ 1 miliard de lei. Și în perioada ianuarie-martie, până la declanșarea pandemiei, banca a continuat în același trend crescător, acordând credite noi în valoare de peste 1 miliard de lei în primul trimestru, din care 585 milioane de lei – credite pentru 773 de IMM-uri. Printre motoarele de creștere s-au numărat și majorarea lichidităților atrase din piață și bineînțeles continuarea politicii de atragere a economiilor populației, una din componentele de bază ale politicii băncii. "De fapt, tendința de scădere a business-ului din zona persoanelor fizice am compensat-o cu majorarea componentei de persoane juridice, atât pe partea de companii mari cât și aI MM-urilor mici. Am atacat cam toate segmentele de business, preponderent finanțând sectorul agricol care merge foarte bine, procesatorii de alimente, construcțiile, etc. ". Despre cum va evolua anul acesta pentru CEC Bank, Bogdan Neacsu spune că motto-ul băncii este acum:  "trebuie să creștem!", chiar și în condițiile crizei sanitare care a schimbat mult din datele problemei. Președintele CEC Bank spune că banca va avea cu siguranță profit și în acest an, chiar dacă anumite procese de ajustare a bugetului vor mai avea loc. "Vom mai revizui previziunile și pe partea de profitabilitate, dar vom crește în continuare". În perioada aprilie-mai când toată lumea era preocupată mai mult de asigurarea unor măsuri de protecție împotriva răspândirii Covid 19, iar contractarea de credite de consum și ipotecare a cunoscut o scădere, CEC Bank a introdus posibilitatea de a-ți deschide cont de la distanță. "Practic prin procesele de digitalizsare initiate din luna martie a acestui an am făcut un salt de 2-3 ani în calitatea serviciilor acordate persoanelor fizice. De la distanță, am cronometrat, în 5 minute și 8 secunde îți poți deschide cont la CECBank, fără hârtii sau drumuri suplimentare. Singurul care vine prin poștă este cardul atașat. Este un salt fenomenal pentru noi ca bancă", precizează Bogdan Neacșu. Iar primele rezultate sunt încurajatoare:  numărul de clienti atrași până în acest moment prin CEC_in, fluxul de inrolare online, este echivalentul a 50 de unități bancare. Deschiderea online de conturi nu este singurul pas făcut de CEC Bank în domeniul digitalizării. De la începutul anului au fost lansate și plățile cu cardul direct de pe mobil- prin Apple Pay și Android, integrarea cu ghiseul. ro care permite vizualizarea și plata taxelor printr-un singur click din aplicația de mobile banking, autentificarea biometrică pentru plățile online cu cardul. Aceste servicii au atras și ele circa 15. 000 de utilizatori. "Iar dacă privim în ansamblu, circa 80% din operațiunile bancare sunt originate de pe internet sau mobile banking", mai spune Neașcu. Despre strategia de dezvoltarea din acest an, președintele băncii spune că CEC Bank are două direcții mari de dezvoltare:  finanțarea societăților comerciale, prin programele garantate de stat, dar și prin campaniile proprii ale băncii. "Ne dorim ca ceea ce s-a pierdut în aceste luni prin scăderea business-ului pe segmentul de persoane fizice să compensăm în zona de persoane juridice. Practic, finanțarea IMM-urilor mici va fi asigurată prin IMM Invest, iar finanțarea companiilor mari prin programe proprii", a declarat Bogdan Neacșu. Strategia comercială de continuare a digitalizării va fi continuată, și menținerea unui mix echilibrat al lichidităților în contextul reintrării pe piața primară a titlurilor de stat. 
E oficial:  spor de până la 30% din salariu pentru personalul implicat în gestionarea crizei sanitare provocate de Covid-19
	Vineri, 3 iulie, a intrat în vigoare actul normativ care stabileşte categoriile de angajaţi din sistemul sanitar, implicaţi în gestionarea îmbolnăvirilor cu noul coronavirus, care vor primi spor de până la 30% din salariul de bază. Este vorba despre Ordinul comun al Ministerului Sănătăţii, Ministerului de Interne şi Ministerului de Finanţenr. 1070/94/2087/2020 privind stabilirea categoriilor de personal și mărimea concretă a sporului pentru condiții de pericol deosebit acordat în baza prevederilor art. 7 alin. (1) din Legea nr. 56/2020 pentru recunoașterea meritelor personalului medical participant la acțiuni medicale împotriva COVID-19. Ordinul e în vigoare în perioada 3 iulie - 15 august 2020. Cine primeşte spor pentru condiţii de pericol deosebit în gestionarea Covid-19- personalul de specialitate medico-sanitar şi personalul auxiliar sanitar din unităţi sanitare, unităţi de asistenţă medico - socială şi instituţii medicale, indiferent de nivelul de subordonare sau coordonare, din farmacii comunitare, din cabinete de medicină de familie, din cabinete de medicină dentară, indiferent de forma de organizare, precum şi din cadrul altor furnizori de servicii medicale sau de asistenţă socială, implicat direct în acţiuni care vizează prevenirea, gestionarea şi combaterea infecţiilor cu noul coronavirus;  - cadrele militare - paramedici și personal medical - din structurile aflate în coordonarea Departamentului pentru situații de urgență din cadrul Ministerului Afacerilor Interne, implicat direct în acţiuni care au urmărit prevenirea, gestionarea şi combaterea infecţiilor cu noul coronavirus; - personalul cu pregătire paramedicală din cadrul echipajelor SMURD specializate în acordarea primului ajutor calificat, potrivit legii, aflat în finanţarea autorităților administrației publice locale;  - tot personalul din cadrul spitalelor care asigură asistenţa medicală pacienţilor testaţi pozitiv cu virusul SARS-CoV-2 în faza I şi în faza a II-a, precum şi din spitalele de suport pentru pacienţii testaţi pozitiv sau suspecţi de infectare cu virusul SARS-CoV-2, reglementate prin Ordinul Ministrului Sănătății nr. 555/2020 cu modificările și completările ulterioare. Câţi bani vor lua angajaţii din sistemul sanitar implicaţi în gestionarea Covid-19Personalul de specialitate medico-sanitar şi auxiliar sanitar, inclusiv cel din cabinetele de stomatologie de urgenţă (din categoriile de personal enumerate mai sus de Economica. net), care asigură asistenţă medicală, primul ajutor calificat, transport pacienţilor testaţi pozitiv cu virusul SARS-CoV-2, care implică un contact direct cu pacienţii, beneficiază de: Personalul de specialitate medico-sanitar și auxiliar sanitar din cadrul spitalelor-suport Covid-19, care asigură asistenţă medicală pacienţilor suspecţi de infectare cu virusul SARS-CoV-2, care implică un contact direct cu pacientul, beneficiază de spor de 20%, potrivit Ordinului comun al Ministerului Sănătăţii, Ministerului de Interne şi Ministerului de Finanţe nr. 1070/94/2087/2020. De sporul de 20% beneficiază şi personalul de specialitate medico-sanitar şi auxiliar sanitar din cadrul serviciilor de ambulanță, cadrele militare şi personalul cu pregătire paramedicală din cadrul echipajelor SMURD, care asigură pacienţilor suspecţi de infectare cu virusul SARS-CoV-2 asistenţă medicală, primul ajutor calificat și transport către sau de la spitalele desemnate să gestioneze Covid-19. Personalul de specialitate medico-sanitar şi auxiliar sanitar care realizează triajul clinico-epidemiologic şi/sau recoltarea probelor biologice pentru identificarea pacienţilor infectaţi cu virusul SARS-CoV-2 beneficiază de un spor de 15%. Personalul care prelucrează sau transportă probele recoltate de la pacienţi suspecţi sau testaţi pozitiv cu virusul SARS-CoV-2 primeşte spor de 15%. Beneficiază de spor de 10% tot personalul din cadrul spitalelor care asigură asistenţa medicală pacienţilor testaţi pozitiv cu virusul SARS-CoV-2 în faza I şi în faza a II-a, precum şi din spitalele de suport pentru pacienţii testaţi pozitiv sau suspecţi de infectare cu virusul SARS-CoV-2, "dedicate în întregime COVID-19, pe perioada în care e internat în unitatea respectivă cel puţin un pacient testat pozitiv sau suspect cu virusul SARS-CoV-2", stabileşte Ordinul antemenţionat. Beneficiază de spor de 5% tot personalul spitalelor care asigură asistenţa medicală pacienţilor testaţi pozitiv cu virusul SARS-CoV-2 în faza I şi în faza a II-a, precum şi din spitalele de suport pentru pacienţii testaţi pozitiv sau suspecţi de infectare cu virusul SARS-CoV-2, "dedicate parţial COVID-19, pe perioada în care există internat în unitatea respectivă cel puţin un pacient testat pozitiv sau suspect cu virusul SARS-CoV-2", conform Ordinului comun al Ministerului Sănătăţii, Ministerului de Interne şi Ministerului de Finanţe nr. 1070/94/2087/2020. Cuantumul sporului se obţine prin aplicarea cotei procentuale (de 5%, 10%, 15% până la 30%, în funcţie de caz) asupra salariului de bază/soldei de funcţie/salariului de funcţie din luna respectivă și nu se ia în calcul la determinarea limitei prevăzute la art. 25 din Legea-cadru nr. 153/2017 privind salarizarea personalului plătit din fonduri publice. Acest spor se acordă până la data de 14 august 2020 inclusiv, se mai arată în actul normativ antemenţionat. Textul integral al Ordinului comun al Ministerului Sănătăţii, Ministerului de Interne şi Ministerului de Finanţe nr. 1070/94/2087/2020, aşa cum a fost publicat în Monitorul Oficial, îl puteţi consulta la acest link. Vă amintim că mai multe categorii de angajaţi din sistemul sanitar, implicaţi în gestionarea Covid-19, primesc şi stimulent de risc, de 500 de euro brut lunar. Peste 46. 000 de angajaţi din sistemul sanitar au primit stimulent de risc Covid-19, de 2. 500 de lei brut, pentru luna maiEconomica. net a scris pe larg despre categoriile de angajaţi care primesc stimulentul de risc Covid-19 la acest link. Citeşte şi: COVID-19 trebuie raportată drept cauză a decesului, chiar dacă medicii nu ştiu sigur dacă infecţia cu noul virus a şi cauzat moartea pacientului
Cum a influenţat pandemia de COVID-19 ecosistemul de startup-uri. Cele mai afectate domenii
	Chiar înainte de a izbucni criza, startup-urile s-au confruntat cu provocări fundamentale, cum ar fi concentrarea ecosistemelor de companii tinere în câteva oraşe, lipsa de incluziune și scăderea puterii unor gigantii tehnologici precum WeWork și Softbank. Sosirea neașteptată a pandemiei a dus acum la o scădere majoră a cererii consumatorilor și a capitalului, fapt care a dus la concedieri. De la începutul crizei, 74% dintre startup-uri a trebuit să concedieze angajații cu normă întreagă. 39% din toate startup-urile a trebuit să concedieze 20% sau mai mult din personalul lor, iar 26% a trebuit să renunțe la 60% din angajați sau mai mulți. În funcţie de continentele în care se află startup-urile care a trebuit să concedieze angajații cu normă întreagă, America de Nord are cu cea mai mare pondere de companii care a redus din personal (84%), urmată de Europa (67%) și Asia (59%). Finanțarea de la Fonduri de investiţii Venture Capital a scăzut cu 20% la nivel mondial în primele trei luni ale anului, în timp ce în China a scăzut cu 50%. Raportul arată că 72% dintre startup-urile din lume au înregistrat o scădere a veniturilor de la începutul crizei, iar declinul a fost în medie de 32%. 40% dintre toate startup-urile au înregistrat o scădere a veniturilor de 40% sau mai mult, în timp ce doar 12% au înregistrat o creștere semnificativă. Într-o notă pozitivă, start-urile B2C au de trei ori mai multe şanse să activeze în industrii care au înregistrat creşteri în timpul crizei, comparativ cu startup-urile B2B. Din păcate, startup-urile B2B care servesc clienții din categoria "Întreprinderi mari" sunt mai susceptibile să fie în industrii afectate negativ de criză decât atât start-urile B2B care deservesc întreprinderile mici și mijlocii, cât și startup-urile B2C;   și sunt cel mai puțin susceptibile să se confrunte cu o creștere a vânzărilor. Infograficul de mai jos, realizat de Statista se arată cele mai afectate sectoare din raport. Turismul si călătoriile au suferit o scădere a veniturilor de 70%, în timp ce sectorul auto a suferit un declin de 43% și, chiar dacă sectorul tehnologic a rezistat mai bine crizei, a suferit totuși un impact financiar notabil. Startup-urile de social media și mesagerie au înregistrat o scădere a veniturilor cu 22%, jocurile de noroc au scăzut cu 19%, iar veniturile companiilor din domeniul Blockchain și Crypto s-au contractat cu 14%. Startup Genome este cea mai importantă organizație de consultanță și cercetare politică la nivel mondial pentru guverne și parteneriate public-private angajate să accelereze succesul ecosistemului lor de startup-uri, după ce au consiliat peste 100 de clienți din 38 de țări. Situaţia ecosistemul de startup-uri din România în timpul pandemieiPandemia COVID-19 influențează dezvoltarea companiilor românești, inclusiv evoluția firmelor tech cu potențial de creștere accelerată. ScaleOut, program de internaționalizare a firmelor românești al Fundației Romanian Business Leaders, a realizat un studiu, care a constat că 36,7% dintre fondatorii intervievați au văzut deja evoluții negative și schimbări în business, iar 40,4% estimează că vor fi efecte asupra dezvoltării pe termen scurt și mediu. Pe un ton optimist, studiul ScaleOut relevă că 38,5% dintre fondatorii români de firme tech de tip startup și scaleup vor reduce costurile cu forța de muncă din cauza Covid-19. Pentru a identifica problemele fondatorilor români și cu scopul de a găsi soluții de sprijin la nivelul ecosistemului antreprenorial, ScaleOut a discutat cu 120 fondatori de firme de tip startup și scaleup. Inițiativa ScaleOut este comparabilă cu studii similare realizate în prezent în ecosisteme de business mature:  Germania, Marea Britanie, Olanda, Suedia, Danemarca, Finlanda și Norvegia. Comunitățile de business, acceleratoarele de afaceri și educația vor deveni mult mai importante pentru manageri și antreprenori în perioada următoare, post-Covid-19. De asemenea, potrivit ScaleOut, în contextul unei iminente crize economice, situația firmelor românești se va înrăutăți, dar internaționalizarea, mentalitatea “Born Global” și exporturile for deveni mai relevante ca niciodată. Prin urmare, antreprenorii care vor planta semințele internaționalizării în următorul an își vor proteja companiile pentru viitoarele perioade incerte. COVID-19 are un impact parțial asupra joburilor din firmele tech antreprenoriale. În timp ce 61,5% dintre startup-urile tech nu vor reduce costurile cu forță de muncă și nici nu vor redimensiona echipele, 38,5% iau sau vor lua măsuri pentru a diminua cheltuielile alocate cu resursa umană. Pe cale de consecință, reducerea costurilor operaţionale este acțiunea luată cu prioritate în actualul context pentru 44,7% dintre antreprenori. Amânarea plăților și investițiilor este decizia principala asumată de 26,2% dintre fondatorii tech din România, în timp ce 15,5% dintre antreprenori își reduc cheltuielile de marketing. Cele 120 firme care au participat la studiul ScaleOut se află în diferite perioade de creștere:  seed stage, early growth stage și late growth stage. Verticalele în care sunt active firmele participante la studiu sunt și cele mai dinamice la nivel mondial:  EdTech, HealthTech, Fintech, Cybersecurity, Adtech, e-commerce, mobile, Big Data, Proptech, Ridesharing, AI și Machine Learning, Payments, SaaS. 
Băncile centrale din economiile emergente au redus în iunie ratele dobânzilor de referință pentru a 17 lună consecutiv	Datele centralizate de Reuters arată că, în rândul celor 37 de economii în curs de dezvoltare (inclusiv România), ratele dobânzilor au fost reduse în iunie de 16 bănci centrale, un nivel similar cu cel din mai. Iunie este a 17-a lună consecutivă de reducere a costurilor de împrumut - cel mai lung ciclu pentru băncile centrale din economiile emergente din 2013. În 29 mai, Consiliul de Administraţie al Băncii Naţionale a României a decis reducerea ratei dobânzii de politică monetară la nivelul de 1,75% pe an, de la 2% pe an, începând cu data de 2 iunie. 
BEI și BERD au acordat o finanțare de 12,5 milioane de euro producătorilor români afectați de criza generată de pandemia Covid-19
	Agricover Credit IFN finanţează sectorul agricol şi zootehnic şi lucrează cu peste 15% din totalul fermierilor performanţi din România, fiind o subsidiară a Agricover Holding, care oferă servicii de agri-finance. BERD, acţionar al Agricover Holding, acordă o sumă suplimentară de cinci milioane de euro, crescând finanţarea pentru companie la 20 de milioane de euro. BEI acordă o primă tranşă de 7,5 milioane de euro dintr-o sumă totală de împrumut aprobată de 15 milioane de euro. Aceste fonduri sunt puse la dispoziţia Agricover Credit IFN suplimentar împrumutului în valoare de 20 de milioane de euro, anterior acordat. Finanţarea BEI este garantată de Fondul European pentru Investiţii Strategice (FEIS). Noile fonduri vor permite Agricover Credit IFN să îşi extindă finanţarea către agricultură şi să ajute fermierii afectaţi de impactul economic generat de pandemia COVID-19, precizează BEI şi BERD. "Producătorii agricoli din România au fost afectaţi de perturbări în ceea ce priveşte cererea, lanţurile de aprovizionare şi exporturile, confruntându-se în acelaşi timp cu o incertitudine crescută în sezonul de recoltă 2020. Acordarea de finanţări agricole suplimentare va ajuta fermierii să depăşească aceste provocări, în beneficiul comunităţilor rurale şi al industriei de bază pe perioada Covid-19 şi ulterior", a afirmat Mark Davis, director regional BERD pentru România şi Bulgaria. La rândul său, vicepreşedintele BEI, Andrew McDowell, a apreciat că această a doua colaborare cu Agricover, cu sprijinul FEIS, va asigura continuitatea împrumuturilor pe termen mediu accesibile IMM-urilor care operează în sectorul agricol, inclusiv fermierilor tineri. "Desfăşurarea eficientă a primei operaţiuni cu Agricover a oferit investiţii necesare pentru îmbunătăţirea productivităţii şi dezvoltarea economică în zonele rurale pentru creşterea competitivităţii şi generarea de locuri de muncă, precum şi pentru coeziune. Această finanţare suplimentară va oferi sprijinul necesar regiunilor din mediul rural al României pentru a face faţă mai bine consecinţelor actualei crize Covid-19", a adăugat el. Comisarul european pentru economie, Paolo Gentiloni, a susţinut că, pentru depăşirea consecinţelor economice ale pandemiei provocate de coronavirus, trebuie promovată în continuare solidaritatea europeană. "În colaborare cu Banca Europeană pentru Reconstrucţie şi Dezvoltare şi Banca Europeană de Investiţii, Comisia este mândră să sprijine acest acord de finanţare cu Agricover Credit, care vizează protejarea fermierilor din România", a arătat declarat comisarul. Banca Europeană pentru Reconstrucţie şi Dezvoltare este o bancă multilaterală care promovează dezvoltarea sectorului privat şi iniţiativa antreprenorială în 38 de economii de pe trei continente. Banca este deţinută de 69 de ţări, precum şi UE şi BEI. Investiţiile BERD au scopul de a face economiile din regiunile sale competitive, bine guvernate, ecologice, inclusive, rezistente şi integrate. În România, BERD este axată pe finanţarea infrastructurii, în special în regiuni, stimularea productivităţii sectorului privat şi dezvoltarea în continuare a sectorului financiar şi a pieţelor de capital. Banca Europeană de Investiţii (BEI) este banca Uniunii Europene, o instituţie de creditare pe termen lung şi singura bancă deţinută şi reprezentând interesele statelor membre ale UE. Aceasta oferă finanţări pe termen lung disponibile pentru investiţii solide pentru a contribui la obiectivele politicii UE. Fiind cel mai mare debitor şi creditor multilateral ca volum, BEI oferă finanţare şi expertiză pentru proiecte de investiţii solide şi durabile, care contribuie la promovarea obiectivelor politicii UE. Peste 90% din activitatea BEI este axată pe Europa, dar sprijină şi politicile externe şi de dezvoltare ale UE. Fondul European pentru Investiţii Strategice (FEIS) este principalul pilon al Planului de Investiţii pentru Europa. Oferă garanţii parţiale care permit BEI să investească într-un număr mai mare de proiecte, de cele mai multe ori mai riscante. Proiectele şi acordurile aprobate pentru finanţare în cadrul FEIS ar trebui să mobilizeze 486 miliarde euro pentru investiţii, inclusiv 3,6 miliarde euro în România şi să sprijine peste 1,2 milioane de start-up-uri şi IMM-uri din întreaga UE. 
Ajutor de chirie pentru comercianții afectați de Covid-19. Și 30. 000 de euro de IMM pentru panouri solare	Obiectivul este acordarea de ajutor nerambursabil operatorilor economici a căror activitate a fost afectată de pandemia Covid-19, chiriași ai marilor centre comerciale, pentru finanțarea chiriilor pe perioada în care desfășurarea activității comerciale sau serviciilor prestate a fost afectată pe perioada stării de urgentă sau alertă. Valoarea grantului:  valoarea chiriei/beneficiar/lună, pentru o perioadă de 3 luniBeneficiari:  2. 000 comercianțiGrant pentru panouri solareGranturi pentru investiții în energie regenerabilă pentru IMM-uri – buget:  200 mil. euro. Obiectiv:  Acordarea de granturi pentru instalarea de panouri fotovoltaice, maxim 27 KW, dar și pentru achiziționarea și montarea stațiilor de încărcare electrice pentru autovehicule. Valoarea schemei este de 200. 000. 000 euro:  100. 000. 000 euro din fondul de mediu, 100. 000. 000 euro de la bugetul MEEMA. Valoarea grantului:  maxim 30. 000 euro. Cofinanțare beneficiar:  0%Domenii orientative de investiții în producția de energie regenerabilă Industria hotelieră;   Industria auto.  Beneficiari:  IMM-urile și entitățile asimilate IMM-urilor
UNSAR:  Peste un sfert dintre români sunt mai interesaţi de asigurările de sănătate ca urmare a pandemiei Covid-19
	”28% dintre români declară că sunt mai interesaţi de asigurările voluntare de sănătate, posibil ca urmare a pandemiei COVID-19, în condiţiile în care riscul de îmbolnăvire este unul dintre principalii factori care pot afecta situaţia financiară actuală - fiind menţionat ca motiv de îngrijorare pentru 58% dintre respondenţi”, arată Barometrul IRES-UNSAR privind Percepţia riscului şi cultura asigurărilor din România. Studiul a fost realizat pe un eşantion de bază de 1. 309 persoane cu vârste cuprinse între 18 şi 50 de ani şi pe un eşantion de screening de 2. 555 de persoane cu vârsta de peste 18 ani, prin metoda CATI (Computer Assisted Telephone Interviewing), cu o eroare maximă tolerată de ±2,7% pentru eşantionul de bază şi de ±2% pentru eşantionul de screening. De asemenea, un alt studiu detaliat pe serviciile medicale şi pe asigurările de sănătate realizat în 2019, înainte de pandemia de Covid-19, de către IRES la solicitarea UNSAR, indică faptul că 36% dintre români consideră asigurările voluntare de sănătate ca fiind soluţia preferată pentru a putea accesa servicii medicale mai bune. Potrivit acestuia, două treimi dintre respondenţi (67%) preferă să aibă acces rapid şi garantat la unele servicii medicale incluse în pachetul de bază, cu plata suplimentară pentru proceduri mai sofisticate sau condiţii de spitalizare mai bune. În acelaşi timp, 6 din 10 respondenţi (61%) au declarat că ar fi de acord să plătească în plus pentru a avea acces la diferite servicii de calitate mai bună într-un spital de stat, în special pentru condiţii mai bune de internare. Aproximativ jumătate dintre intervievaţi afirmă că ar accepta creşterea costurilor pentru accesul la un anumit medic sau pentru o calitate mai bună a procedurilor medicale mai complexe în cazul în care ar merge într-un spital de stat. ”Care sunt serviciile pentru care românii ar fi dispuşi să plătească suplimentar, pentru avea acces mai rapid sau a beneficia de o calitate mai bună:  analizele de laborator (73%);   cazurile de recuperare medicală (69%);   imagistică medicală şi ambulatoriu de specialitate (67%, respectiv 65%);   intervenţii chirurgicale sau spitalizare (64%, respectiv 60%)”, se arată în studiu. Cei mai mulţi (o treime) dintre cei care au răspuns că ar opta pentru o asigurare medicală afirmă că ar investi suplimentar între 50 şi 100 de lei/lună, iar un sfert ar plăti sub 50 lei/lună pentru acest serviciu. 14% dintre cei intervievaţi spun că ar fi dispuşi să plătească între 101-300 de lei/lună pentru o asigurare privată de sănătate, 5% ar investi între 301-500 de lei, iar 2% dintre respondenţi ar aloca peste 500 de lei, arată rezultatele studiului citat. În acelaşi timp, sistemul public de sănătate rămâne principala soluţie la care apelează românii atunci când au probleme de sănătate, fapt întărit şi de studiul citat. Acesta arată că aproximativ 61% dintre intervievaţi se declară mulţumiţi şi foarte mulţumiţi de calitatea acestor servicii. În ceea ce priveşte serviciile de care s-au arătat nemulţumiţi o mare parte dintre respondenţi, acestea sunt:  durata mare de aşteptare în faţa cabinetului medical (45%), perioada lungă de aşteptare pentru programare la medic (44%), epuizarea rapidă a serviciilor gratuite (43%), lipsa igienei din spitale şi lipsa dotărilor sau materialelor necesare actului medical (câte 35%). „Rezultatele cercetărilor realizate la solicitarea UNSAR arată că asigurările private de sănătate sunt o soluţie optimă pentru a creşte accesul asiguraţilor la anumite categorii de servicii medicale şi pentru a aduce un plus de calitate serviciilor medicale din spitalele de stat. Sistemul asigurărilor voluntare de sănătate este un mecanism complementar de a îmbunătăţi accesul la servicii medicale pentru românii dispuşi să plătească suplimentar faţă de contribuţia obligatorie la asigurări sociale de sănătate (CASS) şi nu un substitut pentru sistemul public”, a declarat Adrian Marin, preşedintele UNSAR. La finele anului 2019, statisticile privind evoluţia pieţei de asigurări private de sănătate au indicat prime brute subscrise în valoare de aproximativ 372 milioane lei, în creştere cu 11% faţă de 2018, potrivit datelor Autorităţii de Supraveghere Financiară, aceasta reprezentând o dovadă suplimentară a preferinţei în continuă creştere a clienţilor faţă de poliţele voluntare de sănătate. Înfiinţată în 1994, Uniunea Naţională a Societăţilor de Asigurare şi Reasigurare din România reprezintă 20 de companii de profil. Acestea deţin o pondere de aproximativ 80% din piaţa locală de asigurări. Înfiinţat în 2009, Institutul Român pentru Evaluare şi Strategie activează pe piaţa de cercetare din România şi funcţionează ca un think tank independent, o parte dintre studiile şi proiectele pe care le dezvoltă fiind dedicate optimizării politicilor publice în diferite domenii ale societăţii româneşti. 
Noul model al formularului care conţine lista salariaţilor pentru care angajatorii cer decontarea a 41,5% din salariu, în vigoare din 30 iunie
	Marţi, 30 iunie, a intrat în vigoare Ordinul nr. 491/2020 pentru modificarea anexei nr. 3 la Ordinul președintelui Agenției Naționale pentru Ocuparea Forței de Muncă nr. 457/2020 privind aprobarea modelului documentelor prevăzute de art. II alin. (2) din Ordonanța de urgență a Guvernului nr. 92/2020 pentru instituirea unor măsuri active de sprijin destinate angajaților și angajatorilor în contextul situației epidemiologice determinate de răspândirea coronavirusului SARS-CoV-2, precum și pentru modificarea unor acte normative. Textul integral al acestui act normativ, aşa cum a fost publicat în Monitorul Oficial, îl puteţi consulta la acest link. Economica. net vă aminteşte că începând cu data de 1 iunie 2020, statul decontează angajatorilor, pe o perioadă de trei luni, 41,5% din salariul de bază brut corespunzător locului de muncă ocupat de salariaţii care au fost în şomaj tehnic pentru cel puţin 15 zile în perioada stării de urgenţă sau a stării de alertă, din cauza pandemiei de Covid-19, şi care şi-au reluat activitatea, potrivit OUG nr. 92 din 2020. Suma maximă decontată de stat per salariat vizat de OUG nr. 92 din 2020 este de 41,5% din câştigul salarial mediu brut prevăzut de Legea bugetului asigurărilor sociale de stat pe anul 2020 nr. 6/2020, cu modificările ulterioare. Ca să primească aceşti bani de la stat, angajatorii au obligaţia să menţină raporturile de muncă ale salariaților vizaţi de această măsură până la 31 decembrie 2020, cu excepţia lucrătorilor sezonieri şi a situaţiei în care încetarea contractului individual de muncă intervine din motive neimputabile angajatorului. Banii li se decontează angajatorilor din bugetul asigurarilor pentru şomaj. Detalii despre condiţiile pe care trebuie să îndeplinească angajatorii ca să primească înapoi de la stat contravaloarea sumei corespunzătoare procentului de 41. 5% din salariile de bază ale angajaţilor, dar şi despre beneficiarii eligibili găsiţi în OUG 92 din 2020, pe care o puteţi consulta la acest link. Guvernul estimează că va deconta contravaloarea a 41,5% din salariu pentru aproximativ 750. 000 de oameni, se arată în Planul Naţional de Investiții și Relansare Economică, Guvernul României, lansat miercuri, 1 iulie, de Executiv. Temeiul legal: Art. I. din OUG nr 92 din 2020: (1) Începând cu data de 1 iunie 2020, angajatorii ai căror angajați au beneficiat de prevederile art. XI alin. (1) din Ordonanța de urgență a Guvernului nr. 30/2020 pentru modificarea și completarea unor acte normative, precum și pentru stabilirea unor măsuri în domeniul protecției sociale în contextul situației epidemiologice determinate de răspândirea coronavirusului SARS-CoV-2, aprobată cu modificări și completări prin Legea nr. 59/2020, cu completările ulterioare, precum și angajatorii ai căror angajați au avut contractele individuale de muncă suspendate în conformitate cu prevederile art. 52 alin. (1) lit. c) din Legea nr. 53/2003 - Codul muncii, republicată, cu modificările și completările ulterioare, și nu au beneficiat de prevederile art. XI din Ordonanța de urgență a Guvernului nr. 30/2020, aprobată cu modificări și completări prin Legea nr. 59/2020, cu completările ulterioare, în perioada stării de urgenţă sau alertă, beneficiază, pentru o perioadă de trei luni, de decontarea unei părţi din salariu, suportată din bugetul asigurărilor pentru şomaj, reprezentând 41,5% din salariul de bază brut corespunzător locului de muncă ocupat, dar nu mai mult de 41,5% din câștigul salarial mediu brut prevăzut de Legea bugetului asigurărilor sociale de stat pe anul 2020 nr. 6/2020, cu modificările ulterioare. (2) Angajatorii prevăzuţi la alin. (1) au obligaţia menţinerii raporturilor de muncă până la data de 31 decembrie 2020, cu excepția lucrătorilor sezonieri. Cum primesc baniiAngajatorii suportă integral contravaloarea salariilor angajaţilor care beneficiază de prevederile Ordonanţei de urgență nr. 92/2020 și ulterior, începând cu data de întâi până la data de 25 a lunii următoare perioadei de raportare căreia îi sunt aferente veniturile, depun, prin mijloace electronice, la Agenţia Judeţeană pentru Ocuparea Forţei de Muncă sau a municipiului Bucureşti, în raza cărora îşi au sediul social, o cerere semnată și datată de reprezentantul legal, însoţită de o declaraţie pe proprie răspundere şi de lista persoanelor pentru care cer decontarea în procent de 41,5% a salariilor de bază brute, asumată de reprezentantul legal al angajatorului, conform modelului aprobat prin Ordinul președintelui Agenției Naționale pentru Ocuparea Forței de Muncă nr 491 din 2020. Decontarea sumelor acordate se face în cel mult 10 zile de la depunerea documentelor, prin virament în conturile deschise de angajatori la băncile comerciale, și numai după verificarea îndeplinirii obligațiilor declarative și de plată aferente salariilor pentru care se suportă cota de 41,5%. Economica. net vă aminteşte că modelul cererii şi al declaraţiei pe care trebuie să le completeze angajatorii sunt reglementate prin Ordinul ANFOM nr. 457 din 2020, în Anexa nr. 1, respectiv Anexa nr. 2, pe care le găsiţi la acest link. Noul model al formularului care conţine lista oamenilor pentru angajatorii cer decontarea sumei corespunzătoare procentului de 41,5% din salariile de bază este prevăzut în Anexa Ordinului ANOFM nr. 491/2020, publicat la data de 30 iunie în Monitorul Oficial. Îl puteţi vedea în galeria foto şi în Monitorul Oficial pe care îl găsiţi pe portalul Lege5, la acest link. Cum se completează tabelul cu lista lista oamenilor pentru angajatorii cer decontarea sumei corespunzătoare procentului de 41,5% din salariile de bazăLista se completează pentru fiecare lună în parte, în cazul contribuabililor care declară trimestrial obligațiile fiscale aferente veniturilor din salarii și asimilate salariilor (spre exemplu, în cazul în care se solicită decontarea pentru lunile iulie și august din cadrul trimestrului III, se completează câte o listă pentru fiecare lună). Coloana "Numărul orelor lucrătoare din lună" se completează cu numărul orelor lucrătoare din luna pentru care se solicită decontarea sumei prevăzute de art. I alin. (1) din Ordonanța de urgență a Guvernului nr. 92/2020, corespunzător duratei muncii prevăzute în contractul individual de muncă, în cazul salariaților, respectiv convenția individuală de muncă, în cazul membrilor cooperatori. Coloana "Numărul de zile de suspendare a contractului individual de muncă/convenției individuale de muncă în perioada stării de urgență/stării de alertă" se completează astfel: Coloana "Numărul de ore efectiv lucrate" se completează cu numărul de ore efectiv lucrate în luna pentru care se solicită decontarea sumei prevăzute de art. I alin. (1) din Ordonanța de urgență a Guvernului nr. 92/2020, inclusiv orele aferente concediului de odihnă efectuat. Coloana "Suma solicitată" se completează cu 41,5% din salariul de bază brut corespunzător locului de muncă ocupat, dar nu mai mult de 41,5% din câștigul salarial mediu brut prevăzut de Legea bugetului asigurărilor sociale de stat pe anul 2020 nr. 6/2020, cu modificările și completările ulterioare. 
Organizaţia Internaţională a Muncii consideră că perspectivele pieței muncii sunt unele extrem de nesigure, iar redresarea va fi una lentă
	Instituţia cu sediul la Geneva apreciază că, în primul semestru din 2020, scăderea orelor de muncă pe plan global "este semnificativ mai extinsă decât s-a previzionat anterior", cele mai afectate regiuni fiind America de Nord şi de Sud. Se estimează că în trimestrul doi din acest an s-a pierdut 14% din timpul de lucru, echivalentul pentru 400 milioane de locuri de muncă cu normă întreagă, pe fondul efectelor pandemiei. Pentru trimestrul patru din 2020, OIM prognozează că se va pierde 4,9% din timpul de lucru, echivalentul pentru 140 milioane de locuri de muncă cu normă întreagă. Conform unui scenariu pesimist, în cazul unui al doilea val de infecţii, se va pierde 1,9% din timpul de lucru, echivalentul pentru 340 de milioane de locuri de muncă cu normă întreagă"Estimările revizuite arată pagube mai mari decât anticipam pentru piaţa globală a forţei de muncă, din cauza pandemiei. Cifrele reflectă înrăutăţirea condiţiilor, în special în ţările în curs de dezvoltare. Cele mai afectate regiuni sunt America de Nord şi de Sud", a afirmat Guy Ryder, director general al OIM. Aproximativ 93% din angajaţii din întreaga lume continuă să trăiască în ţări unde anumite locuri de muncă sunt închise. Pandemia "a avut un efect disproporţionat şi dăunător" asupra angajatelor, care deseori lucrează în sectoare grav afectate, cum ar fi cel alimentar, retail, imobiliar sau în industria ospitalităţii, se mai arată în raportul OIM. 
Efectul COVID-19:  Traficul aerian va reveni în 2023 la nivelul din 2019	De exemplu, ţările europene trebuie să se pronunţe asupra unei propuneri vizând o listă de 15 state ale căror călători vor fi admişi în UE de la 1 iulie, listă care exclude SUA, dar include China, cu anumite condiţii. Potrivit organizaţiei Eurocontrol, în săptămâna 15-21 iunie în Europa au fost efectuate, în medie, 7. 706 de zboruri pe zi (cu 77,9% mai puţin decât în aceeaşi perioadă a lui 2019), în principal de companiile Turkish Airlines, Lufthansa, Wizz Air, Wideroe, DHL şi Air France. Cele mai aglomerate aeroporturi au fost Charles de Gaulle din Paris, urmat de aeroporturile din Frankfurt, Schiphol (Amsterdam), Heathrow (Londra) şi Istanbul. La nivel mondial, traficul aerian de pasageri a atins punctul de jos în luna aprilie, când a scăzut cu 94,3% (măsurat în kilometri per pasageri plătitori RPK) comparativ cu luna aprilie 2019. Capitala Portugaliei (Lisabona) se situează pe primul loc când vine vorba de rezervările de bilete de avion în Europa în primele 15 zile din iunie, urmată de Paris, Amsterdam, Atena, Roma, Madrid, Frankfurt, Viena, Barcelona şi Londra, potrivit datelor publicate luni de firma Forwardkeys. Comparativ, în urmă cu un an Londra era pe primul loc. Căderea de pe prima poziţie reflectă efectul măsurilor de carantină introduse de autorităţi, subliniază Forwardkeys. "Ţările care au introdus măsuri de carantină au înregistrat scăderi de trafic similare până la o interzicere totală a zborurilor", a subliniat economistul şef al IATA, Brian Pearce. IATA pledează pentru introducerea de către aeroporturi şi companii aeriene a unor măsuri sanitare (purtarea măştii, luarea temperaturii, declaraţii de sănătate). Ajutoarele guvernamentale "au salvat mii de locuri de muncă şi au permis companiilor să menţină legăturile. Însă mă tem că ceea ce e mai rău abia urmează să vină", a comentat vicepreşedintele IATA pentru Europa, Rafaël Schvartzman. În mod normal, "companiile mizează pe sezonul estival pentru a-şi face rezerve financiare pentru lunile de iarnă, mai dificile. În vara acestui an nu vor fi făcute rezerve", a adăugat Schvartzman. Potrivit IATA, companiile aeriene europene ar urma să înregistreze pierderi nete de 21,5 miliarde de dolari în 2020 (faţă de un profit net de 6,5 miliarde de dolari în 2019), ceea ce ar putea pune în pericol şase până la şapte milioane de locuri de muncă din industria aeronautică şi sectoarele care au legătură cu aviaţia în Europa. 
În primele 4 luni, companiile au înregistrat o scădere de 21% a cifrei de afaceri. Ele speră să încheie anul cu o scădere generală de 17%	Privind retrospectiv, comparativ cu previziunile de la începutul anului, cifra de afaceri a companiilor a înregistrat o scădere cu 21% până la momentul actual. "Până la finalul anului, managerii estimează o recuperare lentă de 4 procente, ceea ce înseamnă că afacerile românești vor încheia anul cu o scădere totală în cifră de afaceri și profit de 17%, dar se estimează apoi și o revenire accelerată în 2021, în care cei 17% vor fi recuperați în primele 6 luni ale anului", spune Andrei Cionca, CEO Impetum Group. În general, în ultimele trei luni, resursele de capital uman, financiar și material ale companiilor sunt relativ similare cu cele de acum un an, acest fapt fiind menționat de proporții variind între 50% și 75% dintre respondenți la un chestionar de profil. Capitalul de lucru este aspectul care s-a îmbunătățit cel mai mult, în timp ce relațiile cu clienții și furnizorii par a fi cele mai stabile. Pentru viitor, 70% dintre manageri consideră că șomajul și inflația vor crește în următoarea perioadă - cu toate acestea, nu se așteaptă la o creștere semnificativă a șomajului, ci la una moderată, cu 3-4%. Totodată, 56% dintre managerii români consideră că leul se va devaloriza, în raport cu moneda europeană. Independent de cifra de afaceri, evoluțiile pentru următoarele trei luni ale PIB, pieței de capital și investițiilor private vor fi marcate de scădere, în viziunea majorității respondenților. Ca direcție strategică, 58% dintre companii consideră că, în perioada următoare, ar trebui să crească productivitatea, chiar și investind, pentru a rămâne competitivi, în timp ce 33% consideră că reducerea costurilor e soluția supraviețuirii în această perioadă. 
Antibiotice Iași ar putea produce Remdesivir, medicamentul împotriva COVID-19	Ioan Nani, directorul Antibiotice Iași, a dezvăluit că a luat legătura cu Gilead, care are un vicepreședinte de origine română, pentru a se implica și fabrica din Iași în producția acestui medicament“Trebuie sa existe o politica europeana, internationala, in domeniul productiei de medicamente care sa reglementeze un anumit mod de lucru, care sa permita realizarea de contracte de co-manufacturing cu firme ce pot produce la nivel ragional. Și dau exemplu Remdesivir, medicament testat împotriva coronavirsului, pe care americanii îl considera acum cel mai bun împotriva COVID-19.  El se află în studiu clinic în 5 centre din România. Producția de medicamente ar trebui să urmeze o politică la nivel internaţional pentru a fi împărțit acest efort. Noi am luat recent legătura cu compania Gilead pentru o posibilă colaborare în ceea ce privește medicamentul Redemsivir, produs de gigantul american și testat ca tratament pentru coronavirus. Am stat de vorbă cu vicepreşedintele Gilead, de origine română, pentru o posibilă colaborare între cele două companii”, a spus Nani, la o conferință de profil. “Pentru că nu vor putea produce miliarde de unităţi necesar pentru un tratament internaţional, am propus să reglementăm un mod de lucru între țări, teritorii. Ca de exemplu Antibiotice, companie la care Ministerul Sănătăţii este actionar majoritar, poate să îl producă sub patentul acelei companii, printr-un contract de co-manufacturing pentru un spaţiu geografic agreat. Este un mod de a participa la acest efort internaţional, de a susţine o piaţă în siguranţă”, a spus directorul Antibiotice. Remdesivir poate fi vândut în UEAgenţia Europeană a Medicamentului (EMA) a recomandat joi autorizarea unei "puneri pe piaţă condiţionate" a antiviralului Remdesivir la nivelul Uniunii Europene pentru pacienţii infectaţi cu noul coronavirus, informează AFP şi Reuters. "Remdesivir este primul medicament împotriva COVID-19 care este recomandat pentru autorizare în cadrul UE", a precizat într-un comunicat această agenţie europeană cu sediul la Amsterdam, precizând că recomandarea sa va trebui să fie aprobată de Comisia Europeană. Cererea pentru Remdesivir a crescut după ce acesta a devenit un medicament favorit în tratamentul administrat împotriva maladiei COVID-19, după ce a oferit rezultate promiţătoare în testele preliminare. Compania Gilead se aşteaptă să furnizeze peste 2 milioane de doze de Remdesivir până la sfârşitul acestui an, de două ori mai multe decât obiectivul său iniţial, şi intenţionează să testeze o versiune mai uşor de folosit a medicamentului, administrată prin inhalare. Deocamdată, Remdesivir este administrat intravenos. Un studiu al EMA a demonstrat că pacienţii diagnosticaţi cu COVID-19 şi trataţi cu Remdesivir se recuperează în medie cu patru zile mai repede decât ceilalţi bolnavi. Dezvoltat iniţial împotriva febrei hemoragice Ebola, Remdesivir este prima terapie care a arătat o anumită eficienţă la pacienţii spitalizaţi cu COVID-19 într-un studiu clinic cu o amploare semnificativă, deşi efectul său a fost considerat modest. Remdesivir a fost deja aprobat pentru utilizări în regim de urgenţă pentru pacienţii aflaţi în stări severe în Statele Unite, India şi Coreea de Sud. Medicamentul a primit aprobare deplină de utilizare în Japonia. 
Apar efectele economice majore ale COVID 19:  Deficitul bugetar a explodat în mai. -3,59% din PIB
	Creșterea deficitul bugetar aferent primelor cinci luni ale anului curent, comparativ cu cel înregistrat în perioada similară a anului trecut, este explicată, pe partea venituri,- de evoluția nefavorabilă a încasărilor bugetare în perioada martie-mai, ca urmare a amânării plății unor obligații fiscale de către agenții economici pe perioada stării de urgență și de alertă (11,7 mld. lei)1,- de creșterea cu 2,26 mld lei a restituirilor de TVA, față de nivelul aferent perioadei ian-mai 2019, pentru susținerea lichidității în sectorul privat, (iii) precum și de bonificațiile acordate pentru plata la scadență a impozitului pe profit și a celui pe veniturile microîntreprinderilor, în valoare de 0,25 mld. lei . De asemenea, pe partea de cheltuieli, față de creșterea bugetară prin efectul legilor s-a înregistrat o creștere a cheltuielilor de investiții cu 3,43 mld. lei față de aceeași perioadă a anului precedent, precum și plăți cu caracter excepțional generate de epidemia COVID-19 de aproximativ 3,83 mld. lei. Veniturile bugetului general consolidatVeniturile bugetului general consolidat au însumat 119,59 mld lei în primele cinci luni ale anului 2020, în scădere cu 3,4% față de nivelul încasat în perioada similară a anului trecut. Dinamica este explicată de facilitățile fiscale acordate pentru susținerea economiei în contextul crizei actuale - în principal amânarea plății unor obligații fiscale și bonificațiile acordate la plata impozitului pe profit. Suplimentar, contracția încasărilor din luna mai, de 12%, a avut la bază evoluția nefavorabilă a activității economice din aprilie, fiind luna acoperită în totalitate de instituirea stării de urgență. Încasările din impozitul pe salarii și venit au înregistrat 9,57 mld lei în primele cinci luni ale anului curent, consemnând o creștere de 4% (an/an). Evoluția a fost susținută de avansul încasărilor din impozitul pe veniturile din pensii și dividende, de 40,8%, respectiv 23,4% (an/an). În condițiile unei dinamici pozitive a fondului de salarii din economie, de 7,3% în perioada dec19-apr20 (an/an), încasările din impozitul pe salarii au scăzut cu 0,7% în primele cinci luni, ca urmare a prorogării termenului de plată a obligațiilor fiscale. Contribuțiile de asigurări au înregistrat 44,65 mld lei în primele cinci luni ale anului 2020 și prezintă o scădere de 2,1% față de nivelul înregistrat în perioada corespunzătoare a anului trecut. Dinamica încasărilor din contribuții sociale a fost afectată de- modificarea bazei de calcul a CAS și CASS datorată de salariații cu contract individual de muncă cu timp parțial și de prorogarea termenului de plată a declarației unice privind impozitul pe venit și contribuțiile sociale datorate de persoanele fizice de la 15 martie 2020 la data de 30 iunie 2020,- scutirea de la plata a contribuției asiguratorii în muncă- prorogarea termenului de plată a obligațiilor fiscale declarate de către contribuabili. Încasările din impozitul pe profit au însumat 6,90 mld lei în primele cinci luni ale anului curent, în scădere cu 12,5% față de perioada corespunzătoare a anului trecut. Evoluția negativă este explicată de amânarea achitării obligațiilor fiscale de către contribuabilii plătitori de impozit pe profit (OUG nr. 29/2020), precum și de bonificațiile de 5% pentru marii contribuabili, respectiv 10% pentru contribuabilii mici și mijlocii, acordate pentru plata la scadență a impozitului pe profit (OUG 33/2020, bonificații acordate în sumă de 0,22 mld. lei). Consumul a picat în cap:  - 18,9% la TVAÎncasările din TVA au înregistrat 20,11 mld lei în primele cinci luni ale anului 2020, în scădere cu 18,9% față de nivelul înregistrat în perioada similară a anului trecut. Evoluția încasărilor nete de TVA în primele cinci luni ale anului a fost influențată negativ de: - creșterea rambursărilor de TVA cu 28,4% (an/an), cu scopul de a asigura companiilor un nivel de lichiditate suplimentar pe perioada crizei; - prorogarea termenului de plată a obligațiilor fiscale declarate; - evoluțiile economice nefavorabile din sectoarele economice, începând cu luna martie: în principal serviciile de piață prestate populației, industria și comerțul. Veniturile din accize au însumat 11,67 mld lei în primele cinci luni ale anului 2020, în scădere cu 0,1% față de nivelul înregistrat în perioada similară a anului trecut. În structură, veniturile din accizele pentru produse energetice s-au contractat cu 15,4% (an/an) în perioada ian-mai, ca urmare a diminuării consumului de carburanți începând din luna martie, odată cu instituirea stării de urgență în contextul crizei COVID-19. În schimb, veniturile din accizele pentru produsele din tutun au consemnat un avans de 18,6% (an/an), susținut și de majorarea nivelului accizei la țigarete cu 4,2%. Cheltuielile bugetareCheltuielile bugetului general consolidat în sumă de 158,43 mld lei au crescut în termeni nominali cu 14,4% față de aceeași perioadă a anului precedent. Exprimate ca procent din Produsul Intern Brut, cheltuielile au înregistrat o creștere cu 1,57 puncte procentuale de la 13,07% din PIB 2019 la 14,64% din PIB în 2020. Majorarea cheltuielilor se datorează și măsurilor care au fost avute în vedere pentru combaterea epidemiei de COVID-19, respectiv a sumelor necesare finanțării în regim de urgență a cheltuielilor de gestionare a situației epidemiologice cauzate de răspândirea coronavirusului SARS-CoV-2, pe de o parte, precum și a măsurilor cu caracter excepțional, în domeniul social și economic, pentru diminuarea efectelor negative asupra economiei cauzate de măsurile adoptate pentru limitarea infectării în rândul populației. Astfel, până la finele lunii mai s-au plătit 2. 288,8 mil lei pentru indemnizații acordate pe perioada suspendării temporare a contractului individual de muncă din inițiativa angajatorului, 440,1 mil lei pentru indemnizații acordate pentru alți profesioniștii, precum și pentru persoanele care au încheiate convenții individuale de muncă care întrerup activitatea ca urmare a efectelor SARS-CoV-2, 9,0 mil lei pentru indemnizații acordate părinților pentru supravegherea copiilor pe perioada închiderii temporare a unităților de învățământ. Cheltuielile de personal au însumat 43,99 mld lei, în creștere cu 5,2% comparativ cu aceeași perioadă a anului precedent, reflectându-se majorările salariale, îndemnizația de hrană, atât cele aplicate începând cu 1 ianuarie 2019, acordate în temeiul Legii cadru nr. 153/2017 privind salarizarea personalului plătit din fonduri publice, cât și majorările salariale aplicate cu 1 ianuarie 2020. Exprimate ca pondere în PIB, cheltuielile de personal reprezintă un nivel de 4,1% din PIB, cu 0,12 puncte procentuale peste nivelul din aceeași perioadă a anului anterior. Din total cheltuielilor de personal, în luna mai plățile reprezentând stimulentul de risc acordat pentru COVID 19 a fost de 74,2 mld lei. Cheltuielile cu bunuri și servicii au fost 21,10 mld lei, în creștere cu 16,2% față de anul precedent. În cadrul bugetului general consolidat, majorările față de medie se înregistrează la nivelul administrației locale (15,6%) și la instituțiile publice finanțate integral sau parțial din venituri proprii (15,7%), majorări determinate în special de plăți suplimentare pentru medicamente, materiale sanitare, reactivi și alte produse necesare diagnosticării și tratării pacienților infectați cu coronavirusul SARS-CoV-2. De asemenea, o creștere se reflectă și la bugetul Fondului național unic de asigurări sociale de sănătate de 13,6% față de aceeași perioadă a anului anterior determinată de deconturile mai mari pentru plata medicamentelor care fac obiectul contractelor cost-volum rezultat și pentru decontarea serviciilor medicale în ambulatoriu. Cheltuielile cu asistența socială au fost de 56,83 mld lei în creștere cu 21,9% comparativ cu aceeași perioadă a anului precedent. Evoluția cheltuielilor cu asistența socială a fost influențată, în principal, de majorarea punctului de pensie, începând cu 1 septembrie 2019, cu 15%, respectiv de la 1. 100 lei la 1. 265 lei, a îndemnizației sociale pentru pensionari garantată cu 10%, majorarea alocațiilor de stat pentru copii începând cu 1 mai 2019, precum și indexarea acestora cu rata inflației din anul 2019, începând cu 1 ianuarie 2020. Totodată, începând cu luna aprilie s-au realizat plăți determinate de măsurile care au fost luate cu caracter excepțional, în domeniul social și economic, pentru diminuarea efectelor negative generate de pandemia de COVID 19, cum ar fi plata pentru indemnizații acordate pe perioada suspendării temporare a contractului individual de muncă din inițiativa angajatorului în valoare de 2. 29 miliarde lei și pentru indemnizații acordate pentru alți profesioniștii, precum și pentru persoanele care au încheiate convenții individuale de muncă care întrerup activitatea ca urmare a efectelor SARS-CoV-2 în valoare de 440,1 mil lei. De asemenea, se continuă ritmul accelerat de decontări ale indemnizațiilor de asigurări sociale de sănătate pentru concedii medicale în scopul diminuării stocului de plăți restante aferente acestora, astfel că în luna mai plățile au fost de 637,6 milioane lei. Cheltuielile cu subvențiile au fost de 3,55 mld. lei, cea mai mare parte dintre acestea fiind alocate către sectorul agricol, respectiv ajutoarele naționale tranzitorii în sectorul vegetal și zootehnic. Cheltuielile pentru investiții, care includ cheltuielile de capital, precum și cele aferente programelor de dezvoltare finanțate din surse interne și externe, au fost în valoare de 13,0 mld. lei, înregistrându-se cel mai înalt nivel al cheltuielilor pentru investiții pe primele 5 luni din ultimii 10 ani. Acestea sunt cu 35,8% mai mult decât aceeași perioadă a anului precedent. În cadrul bugetului general consolidat, majorările apar la bugetul de stat și la bugetele locale atât din fonduri naționale, cât și aferente proiectelor finanțate din fonduri externe nerambursabile. De asemenea, din bugetul Ministerului Afacerilor Interne s-au plătit 235,0 milioane lei pentru achiziționarea de produse - stocuri de urgență medicală, inclusiv scannere termice pentru combaterea răspândirii infecției cu coronavirusul SARS-COV-2. 
Trei sferturi dintre subsidiarele locale ale multinaţionalelor estimează scăderi de până la 25% a veniturilor în 2020 – PwC
	În acelaşi timp, aproape jumătate dintre entităţile din România ale grupurilor multinaţionale estimează scăderea marjei de profit din tranzacţiile cu părţile afiliate, iar 36% dintre respondenţi au arătat că eventualele cheltuieli generate de criza COVID-19 nu vor fi rambursate de grup, potrivit unui comunicat remis, vineri, AGERPRES. "Politicile de preţuri de transfer au fost gândite şi aplicate de companii într-o perioadă de creştere economică şi, prin urmare, acum sunt reanalizate. Grupurile evaluează impactul pe termen mediu şi lung al pandemiei, luând în calcul măsuri pentru eficientizarea şi reducerea costurilor. Astfel, evoluţia relaţiilor cu părţile afiliate are o doză mare de incertitudine, nefiind clar în ce măsură grupurile mamă vor decide să susţină entităţile locale pentru a-şi acoperi pierderile suferite în perioada de întrerupere a activităţii", a declarat Ionuţ Simion, Country Managing Partner PwC România, citat în comunicat. În ceea ce priveşte lichiditatea, majoritatea respondenţilor au arătat că au avut suficient numerar pentru a-şi susţine activitatea, iar în eventualitatea unor probleme majore, 60% au indicat renegocierea condiţiilor de plată, fără a contracta noi finanţări. Doar 20% din răspunsuri au vizat opţiunea de a obţine fonduri suplimentare de la terţi. Principalele cheltuielile extraordinare generate de criza COVID-19 sunt legate de forţa de muncă, fiind menţionate de 28% dintre respondenţi. Alte cheltuieli din această categorie vizează siguranţa la locul de muncă (echipamente, dezinfectanţi), potrivit unei ponderi de 20% dintre companiile chestionate şi cele de logistică, arată 24% dintre acestea. Aproape o treime dintre respondenţi spun că deja au efectuat aceste cheltuieli, 32% arată că le vor realiza în următoarele trei luni, iar 28% până la sfârşitul anului 2020. Majoritatea respondenţilor au la dispoziţie instrumentele IT necesare pentru a înregistra şi a măsura efectele financiare ale Covid-19 asupra tranzacţiilor cu părţile afiliate. Ceilalţi respondenţi nu sunt siguri de impact sau nu au resursele necesare. Totodată, 15,5% estimează scăderea veniturilor cu procente între 25 şi 50%, iar 14% anticipează pierderi operaţionale ca urmare a disfuncţionalităţilor din economie şi 14% scăderea cererii din partea afiliaţilor. Cheltuielile generate de COVID-19 vor fi trecute ca pierderi locale de 25% dintre companii şi doar 20% spun că există şansa de a împărţi cheltuielile între afiliaţi. Studiul PwC România a fost realizat în lunile aprilie - mai 2020 pe baza informaţiilor furnizate de peste 30 de companii, din sectoarele:  retail/FMCG - 40%, IT&C şi tehnologie -15%, servicii -15% şi industrie, farmaceutic şi imobiliar - câte 10%. În ceea ce priveşte modelul de afaceri operat local, 72% dintre respondenţi au un profil funcţional limitat, unde deciziile de grup sunt puse în aplicare la nivel local. 
FMI avertizează că ar putea urma o nouă prăbuşire a pieţelor bursiere
	"O discrepanţă" între pieţele financiare şi perspectivele economice iese la iveală, ceea ce "sporeşte spectrul unei alte corecţii a preţurilor activelor riscante", evaluările pe multe pieţe de acţiuni şi bonduri corporative fiind "suprasolicitate", potrivit raportului realizat de Tobias Adrian, directorul Departamentului FMI pentru pieţele de capital, şi Aditya Narain, directorul adjunct al aceluiaşi departament. Avertismentul vine la doar o zi după ce Fondul Monetar Internaţional a revizuit în scădere semnificativă estimările privind evoluţia economiei mondiale în acest an, deoarece efectele negative ale pandemiei sunt mai accentuate decât s-a anticipat. Dacă în aprilie FMI estima că economia globală va înregistra în 2020 un declin de 3%, conform noilor previziuni instituţia financiară internaţională se aşteaptă la o contracţie de 4,9% în 2020. În 2021, economia globală ar urma să înregistreze un avans de 5,4%, faţă de 5,8% previzionat în aprilie. O corecţie ar putea fi determinată de o recesiune mai amplă şi mai îndelungată decât se estimează în prezent, de un al doilea val de infecţii sau de reintroducerea măsurilor de izolare. Un val extins de turbulenţe sociale, ca răspuns la sporirea inegalităţii economice, ar putea afecta de asemenea încrederea investitorilor, apreciază oficialii FMI. "Suntem îngrijoraţi de panica din economie, de faptul că actuala criză ar putea dura mai mult decât am anticipat şi ar putea fi mai extinsă, în urma nivelului ridicat al şomajului şi al potenţialului pentru falimente. Aceste evoluţii sunt dificil de contracarat", a declarat Tobias Adrian. Acesta a adăugat:  "O corecţie semnificativă a preţurilor activelor ar putea duce la ieşiri de capital masive, aşa cum s-a întâmplat la începutul acestui an, şi posibil la vânzări accelerate de active". În timp ce băncile au intrat în criză cu un nivel mai ridicat al lichidităţilor şi al rezervelor de capital (capital buffers), falimentele vor testa rezilienţa sectorului bancar, se arată în raportul FMI. 
EXCLUSIV IMM-urile afectate de criză vor primi gratis de la stat între 2. 000 și 50. 000 de euro	ECONOMICA. NET a primit prin surse guvernamentale textul unei viitoare Ordonanțe de Urgență cu măsuri de relansare economică. Cea mai importantă dintre măsuri va fi acordarea de bani IMM-urilor a căror activitate a fost afectată. Banii vin sub formă de granturi, plată directă și nerambursabilă, și sunt acordați din fonduri externe nerambursabile. Statul, prin Autoritatea de Management a Programului Operațional Competitivitate, va acorda microgranturi și granturi, funcție de mărimea afacerii. Microfirmelor și persoanelor fizice autorizate din anumite domenii afectate de măsurile anti-COVID statul le va da un microgrant de 2. 000 de euro echivalent lei. Valoarea totală a acestui program este de 100 de milioane de euro. Microgranturile se acordă pe bază de contract de finanțare semnat electonic. Beneficiarii de microgranturi sunt: - Microîntreprinderile care nu au angajați cu contract de muncă- Persoanele fizice autorizate cu activități în arte - spectacole. - Persoanele fizice autorizate în domeniul Sănătății care au participat direct la transportarea, echiparea, evaluarea, diagnosticarea și tratarea pacienților diagnosticați cu COVID 19. Toate aceste categorii trebuie să aibă cel puțin un an vechime la data depunerii cererii de finanțare și să fi avut profit. Granturi pentru IMMIMM-urile vor primi granturi de capital de lucru. Cu unele condiții. Astfel, fiecare IMM va primi 5. 000 de euro, dar nu mai mult de 15% din cifra de afaceri, pentru firmele care au cifră de afaceri între 5. 000 și 50. 000 de euro la data depunerii cererii de finanțare. 12. 500 de euro, dar nu mai mult de 15% din cifra de afaceri, pentru IMM cu o cifră de afaceri între 50. 001 și 100. 000 de euro. 25. 000 de euro, dar nu mai mult de 15% din cifra de afaceri pentru IMM cu o cifră de afaceri între 100. 001 euro și 200. 000 de euro. 37. 500 de euro, dar nu mai mult de 15% din cifra de afaceri pentru IMM cu o cifră de afaceri între 200. 001 euro și 300. 000 euro. 50. 000 de euro în aceleași condiții pentru IMM-urile care au cifra de afaceri între 300. 001 euro și 400. 000 de euro. Sunt 470. 000 de IMM-uri în România, dintre care 417. 000 sunt microîntreprinderi. Aproximativ 45. 000 sunt întreprinderi mici, iar 8. 200 mijlocii. 
Edenred România accelerează digitalizarea portofoliului, inclusiv printr-un parteneriat cu Booking. com şi Tazz by eMAG	Pentru a sprijini revenirea industriei hoteliere în România, poate printre cele mai afectate segmente de business în perioada pandemiei, alături de măsurile luate deja pentru restaurante (HORECA), Edenred a încheiat un parteneriat cu Booking. com, facilitând rezervarea vacanțelor direct în platformă și plata cu cardurile Edenred Vacanță la unitățile de cazare din rețeaua de parteneri Edenred. De asemenea, compania a activat serviciul Apple Pay pentru utilizatorii Edenred Vacanță și Edenred Cadou, oferind beneficiarilor posibilitatea de a face plăți mai ușor, mai rapid și în siguranță cu dispozitivele lor iOS. Utilizatorii cardurilor de masă Edenred Ticket Restaurant pot face plăți cu dispozitivele Apple încă de anul trecut, astfel că, acum, toate soluțiile principale Edenred beneficiază de serviciul Apple Pay. Edenred România se află, de asemenea, în faza finală de testare a unei soluții proprii de plată, care va fi accesibilă curând și utilizatorilor de Android. „Ne-am propus ca obiectiv strategic pentru România oferirea unei platforme digitale integrate de beneficii extrasalariale, menite să faciliteze activitatea clienților noștri. Customer experience a fost și rămâne principala noastră preocupare, pasiunea pentru client nu se numără doar printre valorile brandului, ci este înscrisă în ADN-ul Edenred. De aceea, am dezvoltat într-un ritm accelerat proiecte care să-i ajute pe angajați, angajatori și comercianții parteneri să treacă mai ușor și în siguranță peste provocările actuale și să se adapteze noii normalități. Lansăm acum 5 proiecte la care am lucrat intens în ultimele luni, în care inovația joacă un rol cheie și care le îmbunătățește stilul de viață beneficiarilor soluțiilor noastre”, declară Dana Sîntejudean, Managing Director Edenred România. Astfel, cu un ecosistem de beneficii pentru angajați aproape exclusiv digital și cu sprijinul Edenred Digital Center, o echipă de 80 de specialiști IT care oferă soluții în concordanță cu dezvoltările tehnologice, Edenred România și-a creat premisele dezvoltării următoarei etape, precum parteneriate cu platforme de comenzi si plăți online, livrări de mâncare și rezervări de vacanțe. Edenred România este primul emitent ce va oferi posibilitatea de plată online cu cardul de masă într-o platformă de food delivery. Proiectul este în faza de implementare, iar, în curând, beneficiarii soluției Edenred Ticket Restaurant vor putea utiliza cardurile în platforma Tazz by eMAG, pentru a achita online masa de prânz comandată la birou sau acasă, de la sute de restaurante care livrează, în prezent, în 21 de orașe din țară. Parteneriatul între Edenred și Tazz by eMAG este primul de acest tip din România și este o inovație tech ce permite integrarea completă emitent – platformă – restaurante. Urmând aceeași strategie, prin care își propune să le ofere beneficiarilor săi acces la cât mai mulți comercianți prezenți în online, Edenred a intrat în parteneriat cu NETOPIA Payments, cel mai mare procesator de plăți electronice din România. Astfel, utilizatorilor Edenred Ticket Restaurant și Edenred Vacanță le este facilitat accesul la toate restaurantele și agențiile de turism partenere Edenred cu prezență în online, într-un moment în care segmentul HORECA a făcut tranziția înspre e-commerce, precum multe alte industrii. 
Dezvoltarea pieţei imobiliare din Iaşi, frânată de pandemia de COVID-19	„Din perspectiva noilor dezvoltatori de birouri, jucătorii din acest segment se vor concentra să livreze majoritar clădiri de clasă A și A+. Astfel, își vor propune să satisfacă cerințe tot mai exigente din partea clienților, în special când vine vorba de design și funcționalități. Multe dintre companiile cu care am lucrat, mai ales multinaționale, preferă în continuare clădiri de tip open space, cu mici compartimentări, în funcție de nevoile fiecăruia. Este însă evident că sunt multe detalii și particularități de care trebuie să țină cont o companie care optează pentru un sediu nou, de la identitatea și valorile acesteia, la variante precum lumina naturală, soluții de mobilier și fit out, culorile spațiului, abordarea open-space sau birouri individuale. Tot mai multe companii adoptă și promovează cultura unor spații de lucru motivante, flexibile și memorabile”, a explicat Iulian Ursache, Sales and Leasing Consultant, Uil Casa Imobiliare. Regulile de ocupare, impuse de multinaționalele din industria IT, prevăd alocarea unui spațiu de circa 10 mp la fiecare angajat care lucrează într-o clădire clasa A și A+, și o medie de 7 mp la fiecare angajat din industria outsourcing, care lucrează în clădiri de clasa B și C, sau care lucrează în activități de back office. Investiția în amenajarea unui spațiu de birouri este diferită de la o companie la alta, în funcție de dimensiunea lucrării și poate ajunge până la câteva milioane de euro. Recent, o companie din industria outsourcing a investit 1,5 milioane euro în amenajarea unui spațiu unde lucrează 600 de angajați. Dinamica domeniului e însă afectată de criza medicală. Uil Casa Imobiliare avea, la începutul anului, cereri pentru aproximativ 10. 000 mp de la 5 companii diferite pentru relocarea spațiilor de birouri. Actualul context a dus însă la decizia a trei dintre aceste companii să amâne relocarea. Dar pentru celelalte două a fost finalizată tranzacția. Momentan, sectorul imobiliar de office este pe hold. În funcție de evoluția situației medicale, Uil Casa Imobiliare estimează o revenire în septembrie, după sezonul estival. Prioritar, companiile din industria IT și outsourcing pun accent deosebit pe amplasamentul clădirilor de birouri. Zona ultracentrală, aproape de Palas, dar și apropierea de instituții private sau ale statului și mijloacele de transport disponibile influențează decizia companiilor. De cealaltă parte, piața imobiliară rezidențială simte o scădere a numărului de tranzacții cu procente cuprinse între 35% - 45%, chiar dacă dezvoltatorii au continuat să lucreze și în pandemie. Prețurile nu au suportat schimbări majore, ci mai degrabă o corecție în anumite cazuri. Oportunitatea pentru companii și antreprenori poate fi în domeniul închirierii spațiilor comerciale centrale. Dacă înainte de criza medicală timpul mediu de așteptare pentru un spațiu comercial bun ajungea de la câteva luni până la ani, acum sunt deja disponibile chiar și pe artere importante, cum ar fi bulevardul Ștefan cel Mare. Astfel, perioada aceasta poate fi una excepțională pentru jucători cu experiență care au în plan restructurarea afacerii sau dezvoltarea și pot închiria locații bune. Schimbările prin care a trecut piața imobiliară din IașiUltimul deceniu a început cu pregătirile celei mai scumpe investiții imobiliare din afara capitalei, respectiv ansamblul Palas, care s-a ridicat la o valoare de 265 milioane euro. Cu o suprafață construită de 260. 000 mp, proiectul mixed-use și lifestyle a setat o tendință în viziunea de dezvoltări urbanistice. Anul 2010 a fost și al inaugurării în Iași a primei clădiri de birouri clasa A, iar stocul de clădiri de birouri a crescut de la aproape 30. 000 de metri pătrați în anul 2010 pentru toate tipurile de clădiri, clasa A, B, C la aproape 300. 000 de metri pătrați în prezent. Anul acesta, piața imobiliară pentru spații de birouri din Iași dispune de 120 de clădiri, cu diferite funcționalități, dintre care aproape 120. 000 de metri pătrați pentru clasa A și A+, adică circa 40% din totalul stocului de spații de birouri din oraș. În 2020, piața imobiliară ieșeană se pregătea pentru investiții care puteau depăși cifra de un miliard euro, precum extinderea complexului Palas, construirea proiectului Silk Distrikt, un proiect mixed-use pe o suprafață de 10 hectare și cu o suprafață construită de peste 300. 000 de metri pătrați, a cărui valoare era estimată la 200 milioane de euro. Un alt proiect imobiliar relevant pentru Iași este extinderea Era Mall, dezvoltat de investitorul Prime Kapital, dar și un proiect în zona Nicolina, care ar urma să aibă o suprafață totală de 24 hectare și va fi un complex de birouri și locuințe. 
Premierul Orban vrea o creștere cu 15% a pensiilor în toamnă, nu cu 10% cât a sugerat ministrul Cîțu - surse	Creșterea cu 10% a pensiilor în loc de 40% cum e în Legea cadru a Pensiilor, avansată de ministrul Finanțelor la sfârșitul lunii trecute, n-ar mia sta în picioare. Premierul Ludovic Orban dorindu-și o creștere de 15%, au spus pentru ECONOMICA. NET surse din guvern. Ministrul Finanțelor, Florin Cîțu, a declarat în 28 mai, la Realitatea Plus, că unul dintre scenariile luate în calcul de minister este creșterea pensiilor cu 10% de la 1 septembrie, dar alt scenariu n-a avansat. Premierul Orban a declarat în aceeași zi, în reacție la afirmațiile ministrului Cîțu, că “este prematură orice declarație pe tema pensiilor. Când vom avea raportul la 6 luni privind starea economiei, de asemenea când vom avea prognoza economică pe următoarea perioadă de timp, atât cea a Comisiei de Prognoză, cât și rapoartele Comisiei Europene, vom lua această decizie. Când vom decide ceva vom anunța public. Ce pot să vă spun este că pensiile vor crește”. Potrivit surselor noastre, Orban ar urmări să adauge o creștere de 5% peste singurul scenariu plasat de ministrul Finanțelor în public. Potrivit Legii pensiilor, la 1 septembrie urma ca pensiile să fie crescute cu 40%. România a primit în schimb semnale externe, în principal de la agențiile de rating, forurile europene și chiar Comisia europeană, că bugetul țării n-ar suporta o astfel de măsură, în contextul cheltuielilor mari generate de criza COVID și al veniturilor bugetare deficitare, provocate de aceeași situație. Singurii care s-a opus ajustării creșterii pensiilor cu 40% au fost președintele Klaus Iohannis și partidul care a făcut Legea. PSD amenință cu moțiuneaLiderii PSD, partidul care a făcut noua Lege a pensiilor, au decis joi, în cadrul unei ședințe a conducerii partidului, să depună o moțiune de cenzură împotriva Guvernului Orban, dacă executivul nu va crește pensiile cu 40% de la 1 septembrie. Moțiunea va fi depusă imediat ce legea va fi modificată, inclusiv dacă mărirea punctului de pensie va fi amânată sau dacă pensiile vor fi mărite cu mai puțin de 40%. „Orice virgulă vor schimba în legea pensiilor publice va fi atacată prin moțiune de cenzură”, a anunțat Olguța Vasilescu, ministru al Muncii la vremea adoptării noii legi a pensiilor. 
Jumătate dintre români îşi vor petrece vacanţa în România;   cei mai mulţi aleg city-break-urile - studiu Hospitality Culture Institute
	Cercetarea realizată de Hospitality Culture Institute şi firma de cercetare de piaţă Exact Business Solutions, evidenţiază faptul că 52% dintre persoanele care preferă să călătorească de obicei în ţară au educaţie ridicată, iar 48% au educaţie medie. Potrivit sursei citate, 53% dintre românii care călătoresc mai des în ţară decât în străinătate înregistrează mai puţin de 4. 000 de lei venituri medii/gospodărie. În acelaşi timp, o treime (33%) dintre aceştia sunt angajaţi, 29% sunt experţi/specializaţi în anumite domenii, iar în aceeaşi pondere nu lucrează în prezent, adică sunt în şomaj sau în concediu post-natal. De asemenea, 35% dintre respondenţi susţin că încă nu şi-au planificat zilele libere de anul acesta şi doar 15% doresc să îşi petreacă vacanţa în străinătate, iar 7% nu vor avea concediu sau îl vor petrece acasă. Dintre românii care preferă vacanţele în destinaţiile din ţara noastră, 63% preferă city-break-urile, din care 33% de două ori pe an, iar 30% o dată la fiecare 2 - 3 luni. În ceea ce priveşte bugetul alocat pentru concediu, 40% dintre turiştii români alocă într-o destinaţie locală între 501 şi  1.000lei/persoană pentru un city break, iar 34% mai puţin de 500 de lei/persoană pentru acelaşi tip de vacanţă. Printre destinaţiile autohtone preferate de către români se află:  Braşov, Constanţa sau Cluj-Napoca. Conform cercetării, 64% dintre români preferă să meargă cu maşină personală în concediu şi 13% cu trenul. Aproape o treime dintre turiştii locali (31%) care călătoresc în România preferă să se cazeze într-o locaţie informală (la gazdă), iar 45% aleg să plătească doar pentru cazare. Studiul a fost realizat prin metodologia CAWI (Computer Assisted Web Interview - Exact Panel). Hospitality Culture Institute reuneşte lideri din ospitalitate, profesionişti din diverse industrii, arhitecţi, reprezentanţi media, antreprenori şi manageri. Cele mai importante proiecte ale organizaţiei sunt:  Conferinţa Naţională a Industriei Ospitalitatii (aflată la ediţia a 4-a), Horeca Business Accelerator, Romanian Hospitality Awards, National Food Service research şi Intimate roundtable conversations. 
O soluţie gratuită SAP ajută companiile din România să înţeleagă nevoile şi temerile angajaţilor în perioadele de work-from-home și revenire	Pentru a veni în întâmpinarea acestora, SAP a oferit gratuit companiilor din România aplicația Qualtrics Remote Work Pulse, o soluție predefinită care acționează ca un barometru live în înțelegerea nevoilor, provocărilor și stărilor de sănătate psihică și fizică ale angajaților. Printre companiile din România care au implementat soluția se numără Banca Transilvania, McDonald's România, Rinf Tech și HAI Extrusion. "În această perioadă plină de provocări pentru toate organizațiile și mai ales pentru profesioniștii de HR, principalul obiectiv pe care l-am avut a fost să stăm aproape de companiile din România pentru a le sprijini. Deschiderea și rapiditatea cu care un număr mare de companii au ales implementarea soluției noastre este impresionantă. Soluțiile Qualtrics au fost recent adăugate portofoliului SAP, dar adopția și interesul pentru acestea este extrem de crescut, având în vedere că organizațiile se focusează din ce în ce mai mult pe ascultarea continuă a angajaților, astfel încât să poată livra o experiență superioară la locul de muncă", a declarat Irina Tache, HXM Solution Sales Executive, SAP România. Banca Transilvania avea nevoie de o soluție agilă, ușor de implementat, prin care să înțeleagă percepția angajaților privind acțiunile întreprinse de bancă în perioada stării de urgență, astfel încât să poată implementa cele mai potrivite soluții pentru perioada următoare. "Chestionarul aplicat prin intermediul aplicației SAP Remote Work Pulse ne-a ajutat să înțelegem percepția colegilor noștri privind acțiunile întreprinse de Banca Transilvania în perioada stării de urgență. Analizând răspunsurile colectate, am primit confirmări privind o serie de aspecte importante:  informații despre starea emoțională a colegilor, cum au fost percepute măsurile de protecție și modul în care Banca Transilvania a comunicat în toată această perioadă. Toate informațiile obținute ne-au ajutat să înțelegem eventualele dificultăți cu care s-au confruntat colegii noștri, astfel încât să ne calibrăm deciziile și să implementăm cele mai potrive soluții pentru perioada următoare", a subliniat Nevenca Doca, People Experience Senior Executive Director, Banca Transilvania. În urma sondajului realizat prin SAP Remote Work Pulse, lanțul de restaurante McDonald's România a implementat soluții personalizate pentru susținerea angajaților. "Mai mult ca oricând, în această perioadă dificilă generată de pandemia Covid-19, am fost aproape de colegii noștri și am avut o comunicare frecventă cu ei, fiind extrem de important pentru noi să înțelegem în timp real cum se simt, ce sugestii au, cum s-au adaptat la munca de acasă și la noile măsuri de siguranță luate în restaurante. Aplicația SAP Remote Work Plus ne-a convins prin ușurința design-ului și funcționalitățile numeroase, easy to use, din zona de analiză și raportare. În plus, sondajul a fost ușor de adaptat pentru echipa noastră. Feedback-ul obținut în urma acestui survey a fost integrat în planuri de acțiune pentru a ne susține în continuare colegii cu soluții personalizate", a explicat Monica Zdrancota, HR Manager, McDonald's România. Rinf Tech, companie de IT, a reușit să dezvolte strategii eficiente de work-from-home și return-to-office cu ajutorul răspunsurilor colectate de la angajați prin intermediul aplicației SAP Remote Work Pulse. "Am putut lua pulsul organizației într-un mod profesionist, obiectiv, iar modulele de Data & Analysis și Reports au fost extrem de folositoare. SAP Remote Work Pulse a răspuns și s-a pliat perfect pe nevoile noastre din perioada de pandemie. Întrebările predefinite, opțiunea de a insera orice topic și gestionarea intuitivă a aplicației ne-au oferit un cadru eficient de implementare. Elementul diferențiator față de alte instrumente de survey a fost zona de raportare, care este foarte ușor de personalizat și user friendly", a menționat Mihnea Pîrvulescu, HRBP Manager, Rinf Tech. SAP Return to Work Pulse – noua soluție gratuită pentru companiiÎndeplinirea cerințelor autorităților publice în privința redeschiderii spațiilor de lucru este doar începutul. Revenirea la viața de birou necesită o abordare centrată pe nevoile și preocupările angajaților, care trebuie îndeplinite fără întârziere sau compromisuri din partea angajatorilor. Noua soluție gratuită SAP Return to Work Pulse reprezintă o modalitate rapidă prin care companiile pot lua cele mai potrivite decizii asupra momentului și acțiunilor necesare redeschiderii spațiilor de lucru și reintegrarea angajaților în noul normal. SAP este lider de piață pe segmentul soluțiilor software pentru afaceri. În prezent, compania are peste 437. 000 de clienți în 180 de țări, pe care îi susține în gestionarea cu succes a tuturor factorilor disruptivi aduși de economia digitală, contribuind la simplificarea proceselor de business și oferind platforma necesară pentru dezvoltarea unei strategii digitale sustenabile. 77% dintre toate tranzacțiile la nivel global trec printr-un sistem SAP. SAP România, subsidiara locală a SAP SE, și-a început activitatea în 2002, numărându-se printre primii furnizorii IT locali de top. În ultimii 17 ani, compania a contribuit semnificativ la dezvoltarea mediului de business local și la transformarea digitală a organizațiilor. Astăzi, circa 600 de companii din România utilizează soluțiile SAP, din industrii precum utilități, transporturi, bănci, asigurări, retail sau producție. De asemenea, 95% dintre cele mai mari 300 de companii pe plan local sunt clienți SAP. În 2011, SAP a demarat un proiect de investiții în România, prin deschiderea celui mai important centru de consultanță pentru tehnologiile SAP din Europa, care deservește clienții din Europa, Orientul Mijlociu și Africa, cu ajutorul a peste 714 de angajați. 
Analiză Markit:  Scăderea record a activităţii economice în zona euro s-a atenuat în iunie	Chiar dacă virusul a infectat aproximativ nouă milioane de persoane şi a provocat în jur de 500. 000 de decese la nivel mondial, ţările europene au început să-şi redeschidă unele sectoare economice. Indicatorul Composite Purchasing Managers (PMI) în zona euro, care evaluează situaţia economiei, s-a redresat la 47,5 puncte în iunie, de la 31,9 puncte în mai, şi nivelul scăzut record de 13,6 puncte în aprilie, potrivit estimării preliminare publicate marţi de Markit, cu sediul la Londra. Analiştii se aşteptau ca indicele să se situeze la nivelul de 42,4 puncte, scrie Agerpres. Un indicator PMI de peste 50 de puncte arată o expansiune a economiei, iar sub valoarea de 50 de puncte indicatorul reflectă o contractare a economiei. "Indicatorul PMI indică în iunie o nouă atenuare semnificativă a declinului activităţii economice în zona euro. Producţia şi cererea încă sunt în scădere, dar nu mai sunt în colaps", a subliniat Chris Williamson, economist şef la Markit. Acesta a adăugat:  "Deşi economia zonei euro a înregistrat probabil un declin record în trimestrul doi, datele PMI sporesc aşteptările redresării economiei, în urma relaxării restricţiilor". Analiştii intervievaţi de Reuters se aşteaptă la un declin al economiei zonei euro de 12,5% în acest trimestru. Indicele care măsoară activitatea în sectorul serviciilor din zona euro a crescut până la 47,3 puncte în iunie, de la 30,5 puncte în mai, depăşind estimările analiştilor. De asemenea, indicele care măsoară activitatea în sectorul manufacturier din zona euro a crescut până la 36,9 puncte în iunie, de la 39,4 puncte în mai, de asemenea peste aşteptările analiştilor. Continuarea contracţiei economice în zona euro are loc în pofida faptului că Banca Centrală Europeană a promis că va cumpăra active în valoare de peste  1.000de miliarde de euro în acest an, iar guvernele din regiune au anunţat planuri de cheltuieli în valoare de sute de miliarde de euro pentru a susţine companiile şi gospodăriile. 
Iohannis i-a chemat pe miniștri la Cotroceni pentru prima citire a măsurilor de relansare economică. Se vorbește deja de "helicopter money"	Au fost chemați la discuții, de la orele 13. 00, ministrul Finanţelor Publice, Florin Cîţu, ministrul Fondurilor Europene, Marcel Boloş, ministrul Transporturilor, Infrastructurii şi Comunicaţiilor, Lucian Bode, ministrul Economiei, Energiei şi Mediului de Afaceri, Virgil Popescu, şi şeful cancelariei prim-ministrului, Ionel Dancă. Surse politice au spus pentru ECONOMICA. NET că subiectul discuțiilor ar fi propunerile de relansare economică. Acestea ar fi lucrate în prezent de trei ministere:  Ministerul Finanțelor, Ministerul Economiei și Ministerul Fondurilor Europene. Finanțarea măsurilor de relansare s-ar face aproape în totalitate din fonduri europene și, de aceea, ele sunt păstrate secrete deocamdată de guvern. Executivul lui Orban a obținut de la Comisia Europeană un acord de principiu pentru utilizarea fondurilor europene pentru eforturile de relansare economică, însă mai are nevoie de acord și pe măsurile concrete, și de-aici ținerea la secret a propunerilor de măsuri. O altă sursă ECONOMICA. NET apropiată problemei a sugerat că ar fi vorba inclusiv de “helicopter money”. Adică injecții directe de bani în mediul de business privat. Unul dintre zvonurile lansate în jurul acestui pachet financiar fără precedent este legat de acordarea unui ajutor direct de la stat de cel puțin 2. 000 de euro fiecărei firme mici. 
Comerţul mondial a depăşit cea mai dificilă perioadă, spune Organizaţia Mondială a Comerţului	Comerţul global va scădea anul acesta cu 13% - 32%, în funcţie de impactul economic al crizei, înainte de a se redresa în 2021, când ar urma să înregistreze o creştere de 21% - 24%, estima în aprilie organizaţia cu sediul în Geneva. OMC nu a dat publicităţii noi previziuni, dar a apreciat că răspunsul rapid al guvernelor face ca scenariul său pesimist pentru acest an să fie puţin probabil. Volumul schimburilor de mărfuri a scăzut cu 3% în primul trimestru din 2020, în timp ce estimarea iniţială indică un declin de 18,5% în trimestrul doi, se arată în raportul OMC, citat de Agerpres. "Scăderea comerţului pe care o vedem acum este la un nivel record, dar există şi un lucru bun:  ar fi putut fi mult mai rău", a afirmat directorul general al OMC, Roberto Azevedo. Guvernele au reacţionat mai rapid decât în timpul crizei din 2008-2009 şi măsurile de sprijin i-au încurajat pe consumatori să continue să cheltuiască. Unele sectoare, cum ar fi cel auto, au înregistrat scăderi semnificative, dar altele, cum ar fi electronicele, s-au descurcat bine, se arată în raportul OMC. Dacă comerţul global va creşte cu 2,5% în fiecare din următoarele trimestre ale acestui an, ar putea fi îndeplinită cea mai optimistă estimare, care indică un declin de 13% pe ansamblul acestui an. Dar acest recul ar fi mai semnificativ decât cel de 12,5%, înregistrat în perioada de vârf a crizei financiare din 2009, apreciază organizaţia cu sediul în Geneva. OMC avertizează că redresarea comerţului din 2021 ar putea fi afectată de creşterea economică sub aşteptări, de restricţiile comerciale şi de un posibil al doilea val de infecţii. Comerţul ar putea înregistra anul viitor o creştere de doar 5%, iar măsurile de simulare monetară, fiscală şi comercială au un rol semnificativ în redresarea comerţului, se arată în raportul OMC. Organizaţia Mondială a Comerţului (OMC) este o instituţie internaţională care stabileşte reguli globale de comerţ între statele membre. România este membru fondator al OMC, instituţie creată în 1995 în urma finalizării rundei Uruguay de negocieri comerciale multilaterale (1986-1994). Obiectivul general al organizaţiei este să se asigure că schimburile comerciale internaţionale se desfăşoară fluent, liber, corect şi predictibil. OMC reprezintă continuatorul Acordului General pentru Tarife şi Comerţ (GATT), încheiat la Geneva în 1947. România a devenit membru GATT în 1971. 
După investiţii record 46 de miliarde de dolari în 2019, industria de roboţi este echipată să ţină piept crizei COVID-19
	"În pofida faptului că nu și-au comercializat tehnologia, dezvoltatorii de vehicule autonome pentru pasageri precum Waymo, Cruise, Zoox, au continuat să obțină finanțări enorme din lumea corporaţiilor și a companiilor care gestionează fonduri venture. Roboții chirurgicali au primit, de asemenea, finanțări uriașe și au fost deja comercializați într-o măsură considerabilă, cu Intuitive Surgical vânzând până în prezent peste 5. 000 de sisteme de roboți Da Vinci. ” Rian WHITTON, Analist Senior la ABI ResearchRepartizarea fondurilor către câteva sectoare specifice se bazează atât pe efectul anticipat al tehnologiei, cât și pe puterea relativă pe care o au asupra pieţei marii producători de automobile precum Toyota, companiile de sănătate precum Johnson & Johnson și companiile de e-retail precum Amazon. Statele Unite și China sunt responsabile de 89% din valoarea investiţiilor, în ceea ce privește companiile situate în diverse grupuri tehnologice. În California se află 77 de companii de robotică în care s-au făcut investiţii, în timp ce în restul Statelor Unite sunt 88 de companii. Alte ţări cu investiţii considerabile sunt Canada, Israel, Japonia și Marea Britanie. În afară de fondurile de capital de risc, câteva corporaţii majore au avut un interes semnificativ în tehnologiile de automatizare, inclusiv Amazon, cu investiţia lor în startup-ul de soluţii pentru automatizarea depozitelor Canvas Technology. Între timp, Softbank a făcut o investiţie considerabilă într-o varietate de companii de roboţi, inclusiv furnizorul de servicii de robotică CloudMinds, dezvoltatorul de roboţi pentru industria de ospitalitate Bear Robotics. FLIR, producătorul de camere termice, a investit de asemenea foarte mult în drone și roboţi la sol pentru a-și îmbunătăţii soluţiile de securitate și inspecţie industrială. Printre achiziţiile lor se numără Aerodyne Group și Endeavour Robotics, anterior făcând parte din iRobot. "Marile corporaţii înţeleg că, în timp ce industria de robotică nu este o propunere pe termen scurt, va fi sursa creșterii considerabile a productivităţii, care va fi necesară pentru a fi competitiv în viitor", a spus Whitton. În ciuda finanţării din 2019, care a avut o creștere considerabilă faţă de anul precedent, impactul COVID-19 va însemna probabil că multor furnizori le va fi mai dificil să atragă bani, deoarece investitorii așteaptă să evalueze cât de mare va fi criza economică. Pieţele cu rute simple de comercializare, cum ar fi roboţii chirurgicali și automatizarea depozitelor, ar putea beneficia de pe urma crizei adusă de coronavirus. În același timp, piaţa autovehiculelor autonome ar putea fi afectată în mod negativ din cauza lipsei de pregătire în afaceri, deși acest lucru nu a împiedicat investiţii mari în dezvoltatorii APV precum Pony AI și Waymo în primul trimestru. "Înainte ca impactul masiv al pandemiei să fie clar, 2020 se pregătea să devină un an puternic pentru investiţiile în robotică, cu dezvoltatorii autonomi de motostivuitoare și tractoare Seegrid și Vecna care primiseră deja finanţare", a explicat Whitton. 
Ce măsuri au anunțat autorităţile începând cu 1 iulie 2020	Tot la 29 iunie 2020, în contextul stării de alertă, prelungite pe întreg teritoriul ţării la 17 iunie 2020, Comitetul Naţional pentru Situaţii de Urgenţă (CNSU) a adoptat o nouă hotărâre prin care modifică şi completează măsurile de prevenire şi control a răspândirii infecţiilor cu SARS-CoV-2. Odată cu trecerea la starea de alertă, începând cu 15 mai/18 mai 2020, o serie de restricţii impuse în starea de urgenţă au fost ridicate, gradual, din două în două săptămâni, în funcţie de evoluţia epidemiologică. Până în prezent, în contextul stării de alertă, au fost aplicate trei valuri de relaxare:  15 mai, 1 iunie, 17 iunie 2020. Hotărârea Comitetului Naţional pentru Situaţii de Urgenţă (CNSU) nr. 32 din 29 iunie 2020 arată că lista cu statele pentru care nu se impune măsura izolării/carantinei - stabilită la 13 iunie, completată şi actualizată ulterior -, îşi menţine valabilitatea până la stabilirea unui criteriu unitar la nivelul Uniunii Europene. Astfel, ţările din aşa-numita zonă verde, exceptate de la măsurile carantinării/izolării sunt:  Austria, Bulgaria, Cehia, Cipru, Croaţia, Confederaţia Elveţiană, Estonia, Finlanda, Franţa metropolitană (teritoriul european al Franţei), Germania (cu excepţia districtului Kreis Gutersloh care este zonă galbenă), Grecia, Irlanda, Islanda, Italia, Letonia, Liechtenstein, Lituania, Malta, Norvegia, Slovacia, Slovenia şi Ungaria, potrivit listei publicate pe site-ul Institutului Naţional pentru Sănătate publică, www. cnscbt. ro. Persoanelor asimptomatice care sosesc dintr-o călătorie internaţională (ţările din zona galbenă) dintr-o ţară care nu face parte din lista ţărilor exceptate, li se aplică izolarea, mai scrie site-ul cnscbt. ro. Printre noile măsuri prevăzute de Hotărârea CNSU se numără: , activitatea centrelor rezidenţiale de îngrijire pentru persoanele vârstnice, a centrelor rezidenţiale pentru copii şi adulţi, cu şi fără dizabilităţi se va desfăşura după un program de lucru avizat de direcţiile judeţene de sănătate publică. , instituirea sancţiunii complementare a suspendării autorizaţiei de funcţionare pentru organizatorii activităţilor şi evenimentelor în care regulile de siguranţă sanitară nu sunt respectate. , permiterea organizării şi desfăşurării antrenamentelor şi cantonamentelor colective, în grupuri de maximum 10 persoane, pentru ligile inferioare de fotbal, inclusiv de amatori. , permiterea organizării de cursuri de instruire şi workshop-uri pentru adulţi, precum şi a celor organizate pentru implementarea proiectelor din fonduri europene, cu participarea a cel mult 20 persoane. , permiterea organizării şi desfăşurării activităţilor specifice din domeniul apărării naţionale, ordinii şi siguranţei publice desfăşurate în aer liber, cu participarea a maximum 200 de persoane. , permiterea organizării şi desfăşurării activităţilor specifice din domeniul diplomatic, la sediile ambasadelor, în aer liber, astfel încât să fie asigurată o suprafaţă de minimum 4 mp pentru fiecare participant. , înlocuirea noţiunii de "triaj epidemiologic" cu "triaj" în privinţa activităţilor desfăşurate de instituţiile şi autorităţilor publice, operatorii economici şi profesioniştii, la intrarea în sediul acestora. Toate aceste măsuri se aplică cu respectarea regulilor de distanţare socială şi de protecţie sanitară, conform Hotărârii CNSU. HG nr. 394 din 18 mai 2020 privind declararea stării de alertă şi Legea nr. 55 din 15 mai 2020 privind unele măsuri pentru prevenirea şi combaterea efectelor pandemiei de COVID-19 conţin restricţiile care se menţin după data de 1 iulie 2020. Astfel, se menţine obligativitatea purtării măştii de protecţie în spaţiile publice închise, în spaţiile comerciale, în mijloacele de transport în comun şi la locul de muncă (art. 1 din Anexa nr. 2 a HG 394/2020). Se menţine obligaţia instituţiilor şi a operatorilor economici de a asigura, la intrarea în sediu, a triajului şi a dezinfectării obligatorii a mâinilor. (art. 9, alin. 3 din Anexa nr. 3 a HG 394/2020). Se menţine suspendarea consumului produselor alimentare şi băuturilor alcoolice şi nealcoolice în spaţiile comune de servire a mesei din restaurante, hoteluri, moteluri, pensiuni, cafenele sau alte localuri publice, din interiorul clădirilor (art. 6, alin. 1, Anexa 3 din HG 394/2020), scrie Agerpres. Se menţin închise spaţiile de joacă pentru copii (art. 9, alin. 1, Anexa 3 din HG 394/2020). 
Grupul UniCredit SpA este pe punctul de a vinde un pachet de credite neperformante în valoare de peste 1,5 miliarde de euro	UniCredit este în negocieri avansate cu Illimity Bank SpA şi Guber Banca SpA pentru a scăpa de împrumuturi corporate neperformante de aproximativ 700 de milioane de euro, au declarat pentru Bloomberg surse care au dorit să-şi păstreze anonimatul. Separat, banca italiană este aproape de finalizarea vânzării unui pachet de credite neperformante de 800 de milioane de euro către Guber şi Banca Ifis SpA, adaugă sursele. Reprezentanţii UniCredit, Illimity, Ifis şi Guber nu au dorit să comenteze informaţia. Tranzacţiile, denumite proiectul Lisbona şi, respectiv, proiectul Tokyo, ar putea fi finalizate până la finalul acestei luni şi fac parte din eforturile băncii italiene de a-şi curăţa bilanţul şi a-şi reduce riscurile. Chiar dacă pandemia i-a afectat pe cei care au luat împrumuturi, UniCredit şi-a redus rata creditelor neperformante (NPL) la 4,9% la 31 martie 2020, de la 5% la 31 decembrie 2019. Joi, UniCredit a anunţat că a ajuns la un acord prin care vinde împrumuturi neperformante de 335 de milioane de euro Băncii Ifis, într-o tranzacţie separată. Şeful UniCredit SpA, Jean Pierre Mustier, a avertizat recent că pandemia va conduce la o creştere a datoriilor companiilor şi la provizioane mai ridicate pentru bănci, iar atât companiile, cât şi băncile trebuie să poată atrage capital. UniCredit a raportat pierderi de 2,71 miliarde de euro în primul trimestru, după ce a a decis să deprecieze anumite creanţe pentru a ţine cont de impactul previzibil provocat de pandemie. Pierderile anunţate de UniCredit depăşesc aşteptările analiştilor, care mizau în medie pe o pierdere de 1,53 miliarde de euro şi pe venituri de 4,48 miliarde de euro. UniCredit, care are operaţiuni şi în Germania, Austria şi România, a mai informat că produsul său bancar net a scăzut cu 8% în primul trimestru, până la 4,38 miliarde de euro. Grupul a precizat că a înscris în conturile sale o depreciere a creanţelor în valoare de 1,26 miliarde de euro. Tot în primul trimestru, UniCredit a încasat o lovitură de 1,3 miliarde de euro pentru a plăti cele 5. 200 de plecări voluntare pe care le-a convenit cu sindicatele în aprilie. Grupul UniCredit este prezent în 17 ţări din lume, cu peste 8. 500 de sucursale şi 147. 000 de angajaţi. UniCredit este unul dintre cele mai mari grupuri bancare din Europa Centrală şi de Est, unde realizează aproximativ 16% din veniturile sale. În România, grupul UniCredit este prezent prin UniCredit Bank, UniCredit Consumer Financing, UniCredit Leasing Corporation, UniCredit Insurance Broker, UniCredit Leasing Fleet Management şi UniCredit Services. 
Situaţia cazurilor de COVID-19 în statele vecine României
	Până în prezent 2. 887 de pacienţi spitalizaţi cu COVID-19 s-au vindecat în această ţară. În spitalele ungare se află 131 de pacienţi cu noul coronavirus, iar 2. 123 de persoane sunt în carantină oficială la domiciliu, scrie Agerpres. Pericolul epidemiei nu a dispărut şi este în vigoare starea de pregătire medicală;   în Ungaria este obligatorie purtarea măştii sanitare în magazine şi în transportul public. Cele mai multe cazuri de COVID-19 se înregistrează în Budapesta (1. 988), urmată de judeţele Pesta (639), Fejer (379), Komarom-Esztergom (307) şi Zala (262), iar cele mai puţine în Tolna (câte 13). Ungaria, ţară o populaţie de aproximativ 9,78 milioane de locuitori, a efectuat până acum 289. 602 de teste. În Bulgaria, ţară cu aproape 7 milioane de locuitori, s-au înregistrat 244 de noi cazuri de COVID-19 în ultimele 24 de ore, până joi dimineaţă (interval în care au fost efectuate 4. 286 de teste Real Time PCR), ceea ce aduce numărul total de cazuri la 6. 342. Un număr de 259 persoane au decedat, iar 498 de pacienţi sunt spitalizaţi, dintre care 29 în secţiile de terapie intensivă. Până în prezent, 3. 166 de pacienţi ce contractaseră noul coronavirus s-au vindecat. Ucraina, ce are o populaţie de 47,7 milioane locuitori, a raportat până joi la ora locală 10: 00 (07: 00 GMT) un număr de 51. 224 de cazuri de COVID-19, dintre care 810 în ultimele 24 de ore, potrivit ministrului sănătăţii Maksim Stepanov. Cele mai multe noi cazuri s-au înregistrat în regiunea Lvov (119), oraşul Kiev (93) şi în regiunile Transcarpatia (89) şi Rivne (76)În ultimele 24 de ore, 21 persoane au murit din cauza COVID-19 şi 665 pacienţi s-au vindecat în Ucraina. De la începutul pandemiei de COVID-19 numărul total al deceselor a ajuns la 1. 327, iar cel al persoanelor vindecate este de 24. 784. Ministerul Sănătăţii din Republica Moldova a anunţat miercuri după-amiază încă 330 de cazuri de COVID-19, ceea ce aduce la 18. 471 numărul total al cazurilor înregistrate până acum în această ţară, potrivit Radio Chişinău. În precedentele 24 de ore, în Republica Moldova (ţară cu o populaţie de aproximativ 4,04 milioane locuitori) s-au înregistrat 11 decese cauzate de noul coronavirus, numărul total al cazurilor fatale ajungând astfel la 614, dintre care 33 în rândul personalului medical. Până miercuri la ora locală 15: 00, în Serbia - ţară cu 8,74 milioane locuitori - numărul cazurilor confirmate a ajuns la 17. 076, dintre care 357 în ultimele 24 de ore şi 341 mortale, indică datele publicate de site-ul covid19. rs. De marţi până miercuri după-amiaza, în Serbia s-au consemnat 11 decese cauzate de COVID-19. Laboratorul naţional al Institutului Torlak din Belgrad a testat 464. 171 de persoane eligibile (aflate în zona de transmitere intensă a virusului şi cu prezenţa simptomelor de infectare a aparatului respirator), dintre care 8. 567 în precedentele 24 de ore. 
OPEC estimează că anul viitor va avea loc o explozie a cererii de petrol	
De asemenea, cererea pentru ţiţeiul produs de OPEC ar urma să crească în 2021 cu şase milioane bpd, la 29,8 milioane de barili pe zi, previzionează cartelul. Este primul raport în care OPEC evaluează piaţa petrolului din 2021. Estimarea nu include riscurile negative care s-ar putea materializa în 2021, cum ar fi tensiuni comerciale între SUA şi China, un nivel ridicat al datoriilor sau un al doilea val de infecţii, se arată în raport. Măsurile de izolare introduse pentru a ţine sub control răspândirea virusului au afectat în mod deosebit piaţa petrolieră, unde preţurile s-au prăbuşit cu 70% până la mijlocul lunii aprilie şi au dus la acumularea unor stocuri mari de petrol şi combustibili la nivel mondial. La bursa ICE Futures, cotaţia barilului de petrol Brent din Marea Nordului cu livrare în luna septembrie a scăzut luni cu 0,52 dolari, ajungând la închidere la valoarea de 42,72 dolari. OPEC se aşteaptă ca în acest an cererea globală de petrol să scadă cu 8,95 milioane de barili pe zi, mai puţin decât în raportul de luna trecută. De asemenea, cererea pentru ţiţeiul produs de OPEC ar urma să crească în 2020 la 23,8 milioane de barili pe zi, previzionează cartelul. Şi Agenţia Internaţională a Energiei (IEA) şi-a îmbunătăţit vineri estimările privind cererea de petrol în 2020, dar a avertizat că răspândirea pandemiei reprezintă un risc la adresa perspectivelor globale. În raportul său lunar, IEA şi-a majorat estimările la 92,1 milioane de barili pe zi (bpd), în creştere cu 400. 000 bpd faţă de prognoza de luna trecută, citând un declin mai redus decât se estima în trimestrul doi din acest an. "Deşi piaţa petrolului înregistrează fără îndoială progrese, în unele cazuri creşterea numărului de infecţii ne reaminteşte că pandemia nu este sub control şi riscurile la adresa perspectivelor globale sunt preponderent negative", avertizează Agenţia Internaţională a Energiei. Firma de consultanţă Rystad Energy a prognozat că barilul de petrol Brent se va stabiliza în jurul valorii de 60 de dolari în 2025, comparativ cu aproximativ 43 de dolari în prezent. 
Românii, printre cetățenii UE cu veniturile cele mai afectate de pandemie	Nu mai puţin de 55% dintre români susţin că veniturile deja le-au fost afectate din cauza pandemiei de coronavirus, criteriu de evaluare la care ne aflăm pe locul doi în Uniunea Europeană, împreună cu spaniolii şi grecii, şi după ciprioţi, relevă un sondaj comandat de Parlamentul European efectuat în perioada septembrie-octombrie. Conform sondajului, efectuat online de Kantar între 25 septembrie şi 7 octombrie, pe un eşantion de 24. 812 participanţi din 27 de ţări membre UE, doar 6% dintre români sunt foarte mulţumiţi de măsurile luate de guvern pentru combaterea pandemiei, iar 31% se declară destul de mulţumiţi. România se plasează pe locul 20 în UE-27 din acest punct de vedere, conform Agerpres. ro. În acelaşi timp, 60% dintre români se declară nu foarte mulţumiţi şi deloc mulţumiţi de măsurile luate de guvern pentru combaterea pandemiei. Pe primele cinci locuri ale gradului de satisfacţie pentru măsurile luate de guvern se află Danemarca (75%), Luxemburg (74%), Finlanda (71%), Germania (67%) şi Irlanda (66%). La polul opus, clasamentul statelor celor mai nemulţumite de măsurile luate de guvern împotriva pandemiei este condus de Spania (68%), Bulgaria şi Croaţia (64%), Polonia (63%), Belgia şi Franţa (62%). România se află pe locul 20 şi când vine vorba despre faptul că măsurile luate pentru combaterea pandemiei ar putea justifica limitarea drepturilor individuale. Astfel, doar 49% dintre români au spus că lupta împotriva coronavirusului justifică pe deplin limitarea drepturilor individuale, într-un clasament dominat de Finlanda şi Irlanda (77%), şi încheiat de Slovenia (37%) şi respectiv Polonia şi Bulgaria (câte 38%). De partea cealaltă, 47% dintre români au afirmat că se opun cu fermitate oricărei limitări a drepturilor individuale motivate fie şi de combaterea pandemiei, un procent care ne plasează pe locul şapte în UE din acest punct de vedere. În acelaşi timp însă, o mare proporţie a românilor (59%, locul 2 în UE) percepe beneficiile pentru sănătate ale restricţiilor ca fiind mai mari decât pagubele economice provocate de acestea. Pe primul loc din punctul de vedere al acestei percepţii se află Malta (70%) şi pe locul trei Irlanda (58%). La polul opus, în care majorităţi substanţiale ale cetăţenilor susţin că pagubele economice ale restricţiilor sunt mai mari decât beneficiile pentru sănătate, se află Bulgaria (69%), Ungaria (67%) şi Slovenia (66%). Românii se declară şi printre cei mai afectaţi din UE din punct de vedere al venitului din cauza pandemiei. Astfel, 55% dintre români spun că veniturile deja le-au fost afectate de coronavirus, locul al doilea în UE împreună cu Spania şi Grecia, cu aceeaşi proporţie, pe primul loc fiind Cipru (57%). La polul opus se află Danemarca, unde doar 17% dintre cetăţeni spun că veniturile le-au fost afectat de coronavirus, urmată de Luxemburg (19%), Olanda şi Finlanda (21%). Totuşi, când au fost întrebaţi direct care au fost efectele pandemiei asupra situaţiei lor economice şi au putut alege răspunsul, cetăţenii europenii care au răspuns în proporţia cea mai mare că au pierdut venituri sunt ungurii (44%), urmaţi de spanioli (42%), ciprioţi (41%) şi greci (40%). Răspunsul oferit în cea mai mare proporţie de români (35%) este că au fost nevoiţi să-şi folosească mai devreme decât era prevăzut economiile personale. 
Guvernul redeschide problema decontării cheltuielilor pentru dotarea unităților medicale cu spitale modulare	Guvernul a aprobat redeschiderea apelului de proiecte privind decontarea cheltuielilor pentru dotarea unităţilor medicale cu spitale modulare şi containere de logistică medicală, introducând printre beneficiari spitalele de urgenţă şi institutele medicale, a declarat şeful Cancelariei prim-ministrului, Ionel Dancă, citat de Agerpres. "Tot în domeniul fondurilor europene, a fost redeschis apelul de proiecte pentru dotarea unor unităţi medicale. Este vorba despre apelul de proiecte din cadrul Programului Operaţional Infrastructură Mare pentru capabilităţi medicale mobile, de diagnostic şi tratament, utilizate în combaterea răspândirii COVID-19. Este vorba despre acele spitale modulare şi containere de logistică medicală care pot fi ataşate unor unităţi sanitare. Se redeschide acest apel de proiecte ariei de aplicare şi către alte categorii de beneficiari din sistemul sanitar, respectiv spitalele de urgenţă, dar şi institutele medicale. Practic, orice unitate sanitară va putea depune şi solicita decontarea cheltuielilor pentru realizarea unor astfel de obiective medicale mobile asociate unităţilor sanitare respective", a anunţat Ionel Dancă, la Palatul Victoria. 
Orban:  Adolescenţii sunt "răspândaci" de virus. Nu la şcoală se infectează	"La şcoală nu se infectează, dar se infectează în alte locuri. Când nu sunt sub supravegherea părinţilor, bunicilor sau a profesorilor. Şi, slavă Domnului, sunt destule ocazii în care tinerii sunt liberi, se întâlnesc. . . Adolescenţii, nu numai la noi, în foarte multe ţări din Europa- astea sunt analize făcute- adolescenţii sunt. . . cum să zic. . . sunt 'răspândaci' de virus, pentru că ei nu dezvoltă forme grave, marea majoritate sunt asimptomatici, nu prezintă simptome vizibile, cu toate astea ei transmit virusul. Şi nenorocirea este că primii către care transmit virusul sunt părinţii, bunicii, care pot fi afectaţi într-o măsură foarte mare", a spus Orban la B1 TV. Întrebat despre interzicerea deplasărilor în intervalul orar 23,00 - 05,00, prim-ministrul a spus că s-a urmărit evitarea aşa-ziselor "petreceri" de pe timpul nopţii. "Aceste restricţii nu le-am introdus numai noi. Noi chiar am aşteptat o perioadă să vedem în alte ţări dacă dau efecte. Şi se pare că dau efecte, pentru că, pe timpul nopţii, foarte mulţi tineri, adolescenţi şi nu numai, petrec.  Se făceau (petrecerile de noapte- n. r) în toate locurile posibile. Eu n-am fost convins de la început de utilitatea acestor restricţii. Până într-o seară, când m-am întors pe la 12 noaptea acasă, în Dobroeşti, şi în două locuri am văzut grupuri de adolescenţi care pe stradă stăteau. Nu era nici măcar în parc sau. . . pur şi simplu stăteau pe stradă împreună, beau o bere. . . Fără mască, fără nimic. Acolo, cum erau aşa grupaţi, dacă era unul singur dintre ei bolnav, cu siguranţă îi îmbolnăvea pe jumate din ceilalţi. Ei se duceau acasă şi-şi îmbolnăveau părinţii, bunicii. E un factor de risc major", a explicat Orban. Premierul a precizat că deschiderea şcolilor depinde de evoluţia pandemiei. 
Recrutarea medicilor în sistemul privat, pe vremea epidemiei de COVID-19:  cele mai mari salarii oferite şi cele mai căutate specialităţi	Oficialii Medijobs, cea mai mare plaftormă de recrutare de personal medical din România, au explicat, într-un interviu acordat Economica. net, cum au influenţat primele două luni de pandemie de COVID-19 angajările de medici şi alte categorii de personal sanitar în ţara noastră. În ultimele două luni, posturile pentru care clinicile și spitalele private au recrutat cei mai mulţi oameni prin intermediul Medjiobs sunt de farmacist, medic stomatolog, medic nefrolog, medic de familie, asistent medical, infirmier, brancardier, front desk officer, medic psihiatru şi medic ginecolog, au spus pentru Economica. net oficialii Medijobs. În Bucureşti, Constanţa, Iaşi, Braşov avem o creştere a numărului de oferte de angajare în sistemul privat faţă de perioada identică a anului 2019, pe fondul pandemiei de COVID-19. "Comparativ cu aceeași perioadă a anului trecut, oraşele în care numărul ofertelor de angajare a fost constant, şi chiar în creştere au fost cele cu centre universitare şi, în general, oraşele mai mari precum Bucureşti, Constanţa, Iaşi, Braşov. Specialităţile la care am observat o creştere mai mare a ofertelor de angajare au fost:  Medicina de laborator, Psihiatria, Medicina de familie. Oraşele mari sunt şi cele cu o mare densitate a populaţiei şi a specialiştilor medicali, iar acesta este un mediu favorabil pentru răspândirea COVID-19, virus ce evident a impactat numărul de pacienți şi solicitările către specialităţi relevante. În opoziţie, oraşele mici au avut mai puţine cazuri de COVID-19, iar distanţarea socială a determinat majorarea numărului de consultații sau tratamente selective", a explicat Catrinel Hagivreta, CEO-ul Medijobs, pentru Economica. net. La Oncologie şi Dializă recrutările nu au fost afectate de COVID-19. "COVID-19 a avut impact semnificativ asupra tuturor industriilor, dar în domeniul medical s-a resimțit foarte diferit, în funcție de tipul de unitate medicală și specialitățile medicale adresate. Toate intervențiile medicale neesențiale au fost anulate sau amânate pe perioada stării de urgență, așadar, clinicile care adresează acest segment de tratament au fost nevoite să închidă temporar. Aici este vorba de clinicile stomatologice, dermatologice, estetică, dar și ambulator. Drept urmare, pe acest segment am observat o scădere a activității de recrutare, deşi exista un segment semnificativ de clienți care, dimpotrivă, au folosit timpul "mort" pentru a identifica proactiv candidați-cheie pentru posturile disponibile. La pol opus sunt acele centre medicale cu specialităţi ce tratează boli cronice şi care nu pot fi temporizate în nici un context, precum Oncologie sau Dializă. Acestea nu doar că nu şi-au oprit operaţiunile, ci chiar şi-au păstrat ritmul precedent. Personalul medical care activa atât în sistemul privat, cât si cel public a fost nevoit să lucreze pe perioada limitată doar în spitale de stat;   astfel, acesta este un motiv în plus pentru care, centrele medicale private au fost nevoite să-și sporească activitatea de recrutare în ultimele două luni. În categoria companiilor care au sporit activitatea de recrutare se află evident spitalele, în mod special cele care au fost selectate pentru susținerea tratamentului pentru pacienții diagnosticați cu COVID-19. De asemenea, companiile farmaceutice și platformele de telemedicină sunt segmente foarte active în această perioadă", a spus pentru Economica. net Catrinel Hagivreta. Iată care sunt cel mai bine plătite posturi de medici pentru care clincile şi spitalele private au recrutat în ultimele două luni, potrivit informaţiilor primite de Economica. net de la Medijobs. ro: Medic ATI debutant, recrutat în Tîrgu-Mureş, pe un salariu net lunar de 13. 000 de lei. Beneficii oferite medicului sunt:  bonuri de masă, gărzi plătite, bonusuri de performanță, cursuri de formare, opţiunea asigurării chiriei, cinci zile de concediu formare profesională, 32 de zile de concediu de odihnă pe an, au spus pentru Economica. net oficialii Medijobs. Medic nefrolog debutant, recrutat în Zalău, tot pe un salariu net lunar de 13. 000 de lei. Beneficii:  decont transport sau chirie, funcţie de durata programului de lucru al medicului. Medic radiologie şi imagistică, care are competenţă CT şi RMN, recrutat în Alexandria pe salarii nete de 12. 000 lei pe lună. Salarii nete de 10. 000 de lei lunar pentru profesioniştii cu următoarele specializări: Medic cardiolog debutant, recrutat în Piatra Neamţ. Medic neurolog debutant, recrutat în Iaşi. Medic pedodont, recrutat în Galaţi. Medic pediatru debutant, recrutat în Buzău. Acesta i s-au mai oferit şi următoarele beneficii:  asigurarea chiriei, bonuri de masă, stimulent financiar pe o perioadă de şase luni. Medic de laborator, cu minimum doi ani experienţă, a fost recrutat în Bucureşti pe salarii nete cuprinse între 9. 000 de lei şi 10. 000 de lei pe lună şi următoarele beneficii:  tichete de masă, cursuri de perfecționare, asigurare răspundere civilă. Medic neonatolog debutant, recrutat în Craiova pe salarii cuprinse între 9. 000 de lei şi 10. 000 de lei net lunar. Medic nefrolog, recrutat din Bucureşti şi alte oraşe pe salarii nete cuprinse între 8. 000 de lei şi 9. 000 de lei lunar. Beneficii:  decont transport sau chirie (funcţie de programul agreat cu angajatorul), tichete de masă. Transport sau chirie decontată de angajatori pentru nefrologi, funcţie de durata programului de lucru. "Pentru medicii nefrologi, beneficiul decontării transportului sau al chiriei era acordat în funcție de tipul de program agreat de către medic împreună cu angajatorul. De exemplu, dacă un medic din Bucureşti acceptă o ofertă full time, în Călărași, atunci beneficiul acordat este relocarea. Dacă se acceptă o ofertă cu un program part time, de o zi sau câteva zile pe săptămână, atunci beneficiul acordat este decontul transportului", a explicat pentru Economica. net Catrinel Hagivreta, CEO la Medijobs România. 
CNAS:  O mare parte din măsurile instituite în sistemul de sănătate prin Ordonanţe militare vor fi menţinute
	În urma consultărilor cu specialiștii din domeniul sănătății vor fi stabilite reglementările necesare privind modul de acordare aserviciilor medicale, care vor face obiectul unui proiect de act normativ ce va fi supus aprobării Executivului. Limitarea răspândirii noului coronavirus și accesul în siguranță la servicii medicale vor rămâne prioritare în sistemul de sănătate. Pe perioada stării de urgență, Casa Națională de Asigurări de Sănătate a transmis recomandarea ca, atunci când apare o problemă de sănătate, pacientul să se adreseze mai întâi telefonic medicului de familie, urmând ca acesta să decidă, după caz, dacă îi acordă o consultație la distanță, îl cheamă la cabinet pentru o consultație clasică sau îl direcționează către un medic specialist. Această recomandare va rămâne valabilă și în perioada următoare, când CNAS va promova toate reglementările referitoare la modalitatea de acordare a serviciilor medicale ce vor intra în vigoare. „O parte din restricțiile instituite prin Ordonanțele militare vor fi înlocuite cu noi reglementări, dar este necesar și un grad mai mare de responsabilitate din partea populației. Facem apel către cetățeni să adopte în continuare un comportament prudent, în concordanță cu recomandările specialiștilor, pentru a preveni îmbolnăvirile cu COVID-19”, a declarat Adela Cojan, președintele CNAS. 
SRI avertizează că a indentificat un virus de tip malware care fură credenţiale bancare de pe terminalele mobile
	Potrivit sursei citate, infectarea se face prin distribuirea unui mesaj tip text care conţine o versiune nouă a troianului Cerberus Android Banker. "Mesajul este redactat în limba română şi invită utilizatorii să acceseze un link pentru descărcarea de informaţii privind SARS-CoV-2. Sintagma utilizată în conţinutul mesajului este 'Detalii secrete! (COVID-19)'. Link-ul iniţiază descărcarea unui fişier denumit File. apk care infectează cu respectivul troian dispozitivele mobile cu sisteme de operare Android, versiunile cuprinse între 4. 0 şi 10. Funcţionalităţile Cerberus Android Banker împiedică atât detectarea acestuia de către serviciul Play Protect specific Android, cât şi dezinstalarea ulterioară a aplicaţiei de către utilizator", se explică într-un comunicat al SRI. Principalul pericol este că troianul oferă acces ilicit la date din aplicaţiile bancare. De asemenea, "poate extrage date despre aplicaţiile de mesagerie şi poştă electronică instalate pe dispozitivul vizat (spre exemplu, Telegram, WhatsApp sau Gmail), precum şi jurnalizarea apăsărilor de taste şi exfiltrarea datelor astfel obţinute". Totodată, virusul permite colectarea şi redirecţionarea SMS-urilor şi a poştei electronice, efectuarea sau redirecţionarea de apeluri, colectarea listei de contacte şi a istoricului apelurilor, precum şi monitorizarea locaţiei dispozitivului. SRI recomandă verificarea conturilor bancare pentru a depista eventualele accesări neautorizate. În cazul în care utilizatorii au suspiciuni de infectare a dispozitivului mobil, sunt indicate următoarele măsuri:  resetarea dispozitivului prin revenire la setările din fabrică şi schimbarea credenţialelor pentru autentificarea în dispozitiv şi în aplicaţii. 
Profi începe să închidă din magazine din cauza restricțiilor excesive impuse de unii primari	"Decizia primăriei Păuliș este arbitrară, fără nicio dovadă și fără a lua în considerare măsurile ferme pe care toate magazinele PROFI le implementează pentru a preveni răspândirea bolii", a declarat Pawel Musial, director general PROFI, într-un comunicat de presă"Nu înțelegem de ce autoritățile locale nu respectă măsurile bine documentate elaborate de Comitetul Național pentru Situații Speciale de Urgență, în consultare cu experți internaționali și români de top și, în schimb, iau decizii locale neinformate, din cauza cărora afacerile devin inoperabile. Firma noastră respectă legea, așa că am închis magazinul, dar pentru a ne proteja angajații și afacerile, am decis să îl închidem definitiv", spune oficialul, în comunicat. “Decizia luată de Primăria din Păuliș nu este singulară. Ea se înscrie într-un lung șir de decrete oficiale locale lipsite de sens. Unele primării au ordonat ca doar 3-4 persoane să aibă voie să-și facă simultan cumpărăturile într-un magazin, considerând în mod eronat dimensiunea unui magazin PROFI ca fiind similară cu cea a micilor chioșcuri familiale din localitate, unde distanțarea socială nu este posibilă. Autoritățile unei alte localități, neștiind că după o dezinfecția totală, oamenii nu pot intra în magazinul respectiv decât dupa trei-patru ore pentru a evita intoxicarea, au cerut ca în fiecare zi magazinele să se fie dezinfectate total de câte trei ori. Aplicarea acestei măsuri fie duce la închiderea magazinelor, fie pune în pericol grav sănătatea oamenilor”, mai arată compania. “Derularea unei afaceri cu 20. 000 de angajați în peste 1200 de magazine aflate în mai mult de 550 de localități, așa cum este în cazul rețelei PROFI, necesită disciplină, iar acest lucru nu poate fi realizat decât dacă există un singur set de legi în vigoare. Până când poate se va ajunge la o astfel de solutie, PROFI va continua să acționeze pentru a-și proteja clientii, angajatii si afacerea, si daca va fi nevoie își va inchide și alte magazine”, mai spune compania. Compania spune că a luat măsuri de protecție suficiente, riscul de contaminare e neglijabil“PROFI își ia foarte în serios sarcina de a preveni răspândirea bolii. Acesta este primul retailer din România care a adoptat măști de protecție transparente ce acoperă nu doar gura și nasul angajaților magazinului, ci și ochii. Toți angajații magazinelor folosesc mănuși de protecție și își dezinfectează mâinile și echipamentul de mai multe ori pe zi. Cumpărătorilor le sunt puse la dispoziție mănuși de unică folosință, astfel încât să nu atingă cu mâini eventual infectate alimentele care nu sunt deja ambalate. Marcaje aplicate pe podea indică distanța de 1,5 m pe care oamenii trebuie să o păstreze între ei pentru a fi în siguranță, în timp ce numeroase anunțuri, inclusiv audio, informează permanent atât angajații, cât și clienții cu privire la măsurile de prevenire a infectării. Iar ca maximă măsură protecție, împărțiți în două grupuri separate angajații magazinelor lucrează în schimburi de câte 12 ore fiecare, cu o zi liberă între ele. La sfârșitul turei, angajații dezinfectează complet magazinul și așa îl găsește cealaltă tura în dimineața următoare. Cele două grupuri sunt complet separate și nu se întâlnesc niciodată în același loc. În cazul în care un membru al uneia dintre ture se contaminează, toți membrii ei intră în carantină și, pe timpul cât nu vin la serviciu, sunt înlocuiți de un grup mobil de angajați sosiți din rețea. Prin aplicarea acestui setului de măsuri de mai sus riscul de contaminare în magazin este neglijabil. In acest context decizia arbitrară a autorității de a închide cu totul acest magazin pentru 15 zile este nu doar neavenită, dar și dăunează grav afacerii. În primul rând, aceasta îi face pe cumpărători să se teamă pe nedrept că magazinul ar fi infectat. În al doilea rând, un magazin proiectat sa funcționeze cu un anumit număr de persoane în fiecare zi, în noile circumstanțe nu poate genera suficient venit pentru a plăti salariile oamenilor, facturile de energie pentru frigidere și alte echipamente păstrate în funcțiune ca să nu se degradeze valoroasele produse alimentare, etc. Și nu în ultimul rând, decizia nu ține seama de disconfortul pricinuit localnicilor care acum trebuie să parcurgă distante mai mari ca să găsească produsele de care au nevoie, ceea ce îi și expune în mai mare măsură la riscul de contaminare”, arată reprezentanții Profi. 
Bună dimineața, dle Iohannis! În sfârșit, și de la cel mai înalt nivel se vede criza și efectele ei asupra întregii economii	Să sperăm că de această dată guvernanții își vor face temele mai bine decât la rectificarea precedentă, care a fost construită pe un deficit de 4,4% și s-a finalizat printr-un deficit de 4,64% la final de an. Ultima execuție bugetară publicată pe primele doua luni ale anului ne arată că bugetul avea probleme majore înainte că efectele crizei economice să se facă simțite. Mai exact, deși veniturile la buget sunt mai mari decât cele din aceeași perioadă a anului trecut, cheltuielile din acest an sunt circa 8 miliarde mai mari decât cele din 2019. După doar doua luni ale acestui an, deficitul estimat este de 0,73% din PIB, mai mare decât cel din 2019, de 0,51%. Probabil că deficitul este chiar mai mare, dat fiind faptul că Ministerul Finanțelor folosește încă estimarea de 1. 141 miliarde de lei pentru PIB, care nu mai este de actualitate. Prognozele de scădere economică sunt sumbre. Economiștii BRD estimează o contracție de până la 7% a PIB-ului în acest an. Experții estimează o apreciere a euro pana la 4,95 lei și BNR prognozează că inflația va fi de 3% în a doua jumătate a acestui an. Și veștile proaste nu se opresc aici. Conform ministrului Muncii, 400. 000 de contracte de muncă sunt suspendate în prezent și 298. 000 de angajați au cerut deja somaj tehnic, la numai cateva zile de la publicarea legii care acorda facilități celor care sunt în șomaj tehnic din cauza COVID-19. Sunt de acord cu dl Iohannis că guvernul trebuie să reevalueze veniturile bugetare. Trebuie colectați mai mulți bani la buget. Însă, să fim atenți la greșelile guvernanților din timpul crizei din 2008, când TVA a fost majorat. Această măsură i-a lovit atunci cu precadere pe cei cu venituri mici, care își cheltuie lunar mare parte din ce câștigă. Trebuie sa ne ferim de măsurile care pot îi pot afecta și mai grav pe cei vulnerabili. O soluție ar putea veni de la Bruxelles. Fostul comisar european, Corina Crețu încurajează guvernul să negocieze cu cei de la Comisia Europeană pentru ca România să poată primi rapid bani din mai multe fonduri:  Fondul de Urgență al Uniunii Europene, Fondul de Solidaritate al Uniunii Europene (disponibil de vineri pentru priorități în domeniul medical), Fondul de Dezvoltare Regională și din Fondul Social. Crețu ne mai spune că banii necheltuiți din programul „Garanția pentru Tineri” pot fi alocați pentru achiziții urgente necesare în sistemul sanitar. În acest moment, România mai are de cheltuit 98% din acest program. De asemenea, România mai poate fi scutită de obligația de a returna Comisiei Europene prefinanțările care i-au fost alocate la începutul perioadei de programare. Totul este sa folosim cu cap aceste beneficii. Are dreptate dl Iohannis și când spune că trebuie mai mulți bani la Sănătate. Pe lângă bonusul de 500 de euro pentru medici, ar trebui să li se asigure familiilor acestora și o pensie de urmaș, în cazul în care își pierd viața în lupta cu virusul. Asistența socială este esențială în această perioadă și trebuie acordată urgent pentru că populația cu venituri mici și fără rezerve financiare să poată rezista. Copiii sunt primii care ar trebui să beneficieze de ajutor. Legea privind dublarea alocațiilor este publicată în Monitorul Oficial și Guvernul a amânat aplicarea ei până la prima rectificare. Aceasta lege trebuie să primească finanțarea necesară pentru a fi aplicată. 150. 000 de copii se culcau flămânzi în România, conform unui raport realizat în 2019 de Avocatul Poporului și de Salvați Copiii România. Cei 600 de lei prevăzuți în lege trebuie să ajungă în buzunarul părinților rapid, altfel vom avea și mai mulți copii flămânzi în perioada următoare. Pentru a găsi cele mai bune soluții, ar fi nevoie de mai multă transparență și mai multe consultări cu experții. Suspendarea transparenței decizionale și a dialogului social pentru unele acte normative pe durata stării de urgență nu prea ajută, mai mult încurcă. Dacă pare logic că timpul alocat pentru transparența decizională și dialog să fie scurtat pentru că sunt necesare în această perioadă măsuri adoptate în regim de urgență, eliminarea totală a acestor proceduri este o exagerare nocivă. Deși ministrul Finanțelor a declarat luni că rectificarea a fost aprobată în primă lectură, nici până în acest moment ea nu este publică. Secretomania nu își are rostul când vorbim despre bugetul României. Sper că Guvernul se va mișca mai repede decât la ultima rectificare. Atunci au așteptat să treacă alegerile prezidențiale și a fost mult prea târziu să mai poată tine în frâu cheltuielile bugetare. Și anul acesta au amânat măsuri esențiale pentru că erau mult prea preocupați cu alegerile anticipate. Rectificarea a fost anunțată pentru săptămâna trecută. Luni abia a trecut în primă lectură, adică nimic nu s-a aprobat, ci doar s-a discutat în Guvern. Suntem în ceasul al 12-lea. Acum, că ne-am lămurit până la cel mai înalt nivel despre criza pe care o vom traversa, e cazul să demarăm măsuri economice serioase!
Cine trebuie să fie testat pentru noul coronavirus. Lista completă a criteriilor luate în calcul de medici - informaţii oficiale	Centrul Naţional de Supraveghere şi Control al Bolilor Transmisibile (CNSCBT) explică ce criterii trebuie să îndeplinească oamenii ca să fie testaţi pentru noul coronavirus SARS-CoV-2 care produce boala COVID-19, dar şi cine are probabilitate mare să contacteze infecţia cu noul virus. Economica. net vă răspunde, pe larg, în continuare, la aceste întrebări, bazate pe informaţiile publicate de CNSCBT în metodologia de supraveghere a infecţiilor cu noul coronavirus care produce COVID-19. Definiţia cazurilor suspecte care au nevoie de testare pentru noul coronavirus care declanşează boala COVID-19: Prima situaţieUn pacient cu infecţie respiratorie acută (debut brusc al cel puţin unuia dintre următoarele simptome:  tuse, febră, scurtarea respiraţiei - respiraţie dificilă) şi fără o altă cauză care să explice pe deplin tabloul clinic şi, de asemenea, cu istoric de călătorie sau şedere în zona roşie sau în zona galbenă de transmitere a COVID-19, în perioada de 14 zile anterioare datei debutului infecţiei. Economica. net a publicat deja, la acest link, lista actualizată a ţărilor din zona roşie şi din zona galbenă de transmitere a COVID-19. A doua situaţieUn pacient cu orice infecţie respiratorie acută şi care a fost în contact apropiat cu un caz confirmat sau probabil de COVID-19 în perioada de 14 zile anterioare datei debutului infecţiei. A treia situaţieUn pacient cu infecţie respiratorie acută severă (cu febra sau istoric de febră, tuse, cu scurtarea respiraţiei, care necesită spitalizare peste noapte) şi fără altă cauză care să explice pe deplin tabloul clinic. Contactul apropiat al unei persoane confirmate cu noul coronavirus care produce COVID-19 este definit ca omul care se află într-una dintre următoarele situaţii: Dacă severitatea simptomelor sau deplasarea, în avion, a omului cu noul coronavirus indică expunere mai extinsă, vor fi consideraţi contacţi apropiaţi toţi pasagerii din zona respectivă din avion sau chiar toţi pasagerii din avion, spune Centrul Naţional pentru Supravegherea Bolilor Transmisibile. Contacţii apropiaţi ai unei persoane care are infecţia cu noul coronavirus se vor autoizola voluntar la domiciliu, împreună cu ceilalţi membri ai familiei care locuiesc la aceeaşi adresă, de preferat în camere diferite, şi vor fi supravegheaţi clinico-epidemiologic timp de 14 zile de la: De la contacţii apropiaţi ai omului confirmat cu noul coronavirus SARS-CoV-2 se vor recolta probe respiratorii în prima zi, respectiv a 12-a şi a 13-a de autoizolare la domiciliu. Contacţii apropiaţi ai omului care are boala COVID-19 vor fi scoşi din autoizolare după două rezultate negative pentru probele din zilele a 12-a şi a 13-a de autoizolare la domiciliu. Caz probabil de infectare cu noul coronavirus - definiţie: Vorbim despre un caz suspect, definit mai sus, pentru care rezultatul testării pentru noul coronavirus SARS-CoV-2, comunicat de laborator, este neconcludent sau la care rezultatul a fost pozitiv la un test pentru pancoronavirusuri, conform Centrului Naţional pentru Supravegherea Bolilor Transmisibile. Caz confirmat de COVID-19Vorbim despre un om în cazul căruia rezultatul testării în laborator pentru infecţia cu SARS-CoV-2 este pozitiv, indiferent de semnele şi simptomele clinice ale pacientului. Aceste definiţii de caz pot fi actualizate în funcţie de cerinţe noi de supraveghere la nivel mondial sau european. Cine trebuie testat pentru infectarea cu noul coronavirus: Oamenii care se regăsesc într-una dintre cele trei situaţii care definesc cazul suspect de infectare cu noul coronavirus ar trebui să fie testaţi în laborator, imediat, pentru SARS-CoV-2 (adică noul coronavirus care produce boala COVID-19), potrivit Centrului Naţional pentru Supravegherea Bolilor Transmisibile. Oamenii care vin din zona roşie de transmitere a COVID-19 vor fi carantinaţi imediat după sosirea în Romania, timp de 14 zile, în spaţiile special destinate în acest scop. Acestora li se vor recolta probe respiratorii în prima zi, respectiv a 12-a şi a 13-a zi de carantină. Aceşti oameni vor fi scoşi din carantină după ce au avut două rezultate negative la probele pentru COVID-19 în zilele a 12-a şi a 13-a de carantină, potrivit metodologiei de supraveghere a sindromului respirator acut cu noul coronavirus care produce boala COVID-19, elaborate de Centrul Naţional de Supravegherea şi Control al Bolilor Transmisibile. 
CORONAVIRUS. Șoferii profesioniști lasă mașinile și se baricadează. Orban promite sprijin, fără nimic concret. Ce măsuri au cerut transportatorii
	ECONOMICA.NET a intrat în posesia propunerilor puse de cele mai importante organizații ale transportatorilor pe masa ministrului transporturilor, Lucian Bode. Ele acoperă o gamă largă, de la definirea unui culoar unic de transport de marfă, care să fie considerat sigur, până la facilități de natură fiscală și amânarea plății ratelor. Până acum, doar în ceea ce privește amânarea ratelor la bănci au ieșit informații în spațiul public, inclusiv ministrul finanțelor, Florin Cîțu și reprezentanți ai Băncii Naționale spunând că sunt discuții în acest sens și băncile ar fi deschise. Nimic, însă, în plus și nimic despre firmele de leasing, acolo unde au rate de plătit multe dintre firmele de transport. Prezent la discuțiile cu Ministerul, Vasile Ștefănescu, președintele COTAR, una dintre marile organizații ale transportatorilor, este mai degrabă pesimist, după discursul neclar susținut, ieri seară, de premierul Orban. " Ministrul Bode a părut interesat de propunerile noastre și a spus că va merge cu ele la premier. Totuși, declarațiile primului ministru nu au arătat ceva concret. Dimpotrivă, a spus că este nevoie de discuții cu organismele Europene. Mă tem să nu pățim c în timpul criei din 2008 când ne-au promis măsuri de sprijin și nu au mai făcut nimic. Este un test pentru întreaga Europă ceea ce se întâmplă acum și mă tem că examenul a fost picat. Doar în ultimele zile mi-au venit 32 de șoferi, mă refer doar la firma mea, și mi-au lăsat mașinile la gaaraj. Oamenii sunt speriați, au copii, le plătesc concediu, ce să fac, dar nu știu că se va mai putea. Ca mine sunt mulți alții", a declarat Ștefănescu. 
COVID-19:  Casele de Pensii suspendă audienţele;   păstraţi cel puţin un metru distanţă faţă de funcţionari pentru a evita infectarea cu noul virus	Iată, integral, deciziile luate de Casa Naţională de Pensii Publice pentru a preveni infectarea cu noul coronavirus, care intră în vigoare astăzi: Din motive de siguranță medicală, care vizează prevenirea răspândirii și infectării cu noul coronavirus care produce boala COVID-19, Casa Națională de Pensii Publice anunță că activitatea de audiențe atât la sediul central, cât și la sediile Caselor teritoriale de pensii va fi suspendată începând cu data de 11 martie 2020 până pe data de 31 martie 2020, urmând ca, în funcție de evoluția situației, să fie anunțate alte decizii. În acest scop, vor fi popularizate datele de contact (telefon, adresa de e-mail) ale instituției (CNPP și Case teritoriale) și va fi dezvoltată activitatea de relații cu publicul la distanță, după cum urmează: Aceste măsuri nu se aplică pentru următoarele tipuri de servicii: - depunerea, respectiv ridicarea de documente la/de la sediul instituției;  - solicitarea ajutoarelor de deces;  - activitatea de expertiză medicală;  - alte situații excepționale, urgente. Pentru aceste situații de excepție, vor fi luate următoarele măsuri: - păstrarea unei distanțe de cel puțin un metru între solicitant și funcționarul public de la ghișeu, precum și între publicul aflat în sediul instituției;  - asigurarea unui aflux controlat al publicului în spațiile închise ale Caselor teritoriale de pensii. Pentru celelalte tipuri de servicii recomandăm să apelaţi la poștă (letrică sau electronică), iar acolo unde se impune depunerea unor documente originale, cererea și documentele în cauză vor fi transmise în regim de scrisoare recomandată cu confirmare de primire. Începând cu aceeași dată, se suspendă activitatea de la punctele de lucru ale Caselor teritoriale de pensii (acolo unde acestea există), cu excepția primirii de dosare. 
Daea vrea să trimită cercetători români în Vietnam, unde a fost testat un virus împotriva pestei porcine africane
	"Mă preocupă foarte mult acest lucru, motiv pentru care chiar astăzi (luni, n.r.) am dat drumul la o scrisoare către ministrul (Agriculturii n.r.) din Vietnam să îl rog să intrăm cu câţiva cercetători din România, foarte bine pregătiţi, să meargă la grupa de cercetători din Vietnam să colaboreze şi să putem ajunge să realizăm (un vaccin n.r.). Sunt convins că acest lucru va fi posibil, pentru că pe data de 15 aprilie noi am încheiat un memorandum, atât ANAVSA cât şi MADR, cu Ministerul Agriculturii din Vietnam şi pe această direcţie ştiinţifică de colaborare să putem ajunge să lucrăm împreună pentru a ajunge cât mai repede în posesia acestui vaccin. Este extrem de important, dacă vreţi este tema zilei şi a nopţii. Lumea este răvăşită de acest virus. Orice succes cât de mic ar trebui valorificat, amplificat şi evident să fie folosit într-o perspectivă cât mai apropiată cu putinţă", a declarat ministrul Agriculturii, Petre Daea, într-un briefing de presă. El a fost întrebat dacă România este interesată de testele efectuate de cercetătorii din Vietnam referitoare la un posibil vaccin împotriva pestei porcine africane. Ministrul a subliniat că îşi doreşte ca România să intre într-un astfel de dispozitiv de lucru, cu specialişti de la ANSVSA şi ASAS. "De altminteri, în această sală am stat de vorbă în trei rânduri cu cel mai mare specialist pe care îl are lumea în domeniu şi i-am cerut şi atunci sprijin, iar ieri când a apărut această informaţie am valorificat-o azi dimineaţă cu colegii, spunându-le că este necesar să intrăm imediat în dispozitivul acesta de lucru. Am vorbit şi cu preşedintele ANSVSA şi cu cel de la ASAS, domnul Tabără, să facem repede un colectiv pentru a vedea când putem ajunge la o asemenea înţelegere de colaborare, în aşa fel încât să ne aducem şi noi aportul prin specificitate, prin ceea ce ştim noi despre aceste nenorocit de virus care ne răvăşeşte ţara. E o situaţie grea, pentru care nici unul dintre noi nu trebuie să aibă somn", a adăugat şeful MADR. Întrebat cât ar plăti pentru achiziţionarea unui astfel de vaccin, Daea a răspuns:  "Ar merita oricât să dăm, din nefericire nu este". "Se lucrează la realizarea unui asemenea vaccin, cercetătorii de acolo sunt în laboratorul de cercetare şi au ajuns la anumite rezultate pe care evident vrem şi noi să le cunoaştem si în acelaşi timp să le valorifice întreaga lume. Va fi un succes extraordinar care va fi apreciat de toţi crescătorii şi de toţi cei care sunt afectaţi astăzi, pentru că planeta întreagă este răvăşită de un asemenea virus", a mai spus ministrul Agriculturii. Vietnam a anunţat, recent, că a avut succes cu crearea unui vaccin împotriva pestei porcine africane, care afectează fermele din statul asiatic şi a determinat sacrificarea a aproximativ 10% din efectivele sale de porcine, transmite Reuters. Pesta porcină africană - care s-a extins către Laos şi Coreea de Nord, după ce a fost detectată în China în august 2018 - a fost pentru prima dată descoperită în Vietnam în februarie şi s-a extins spre fermele din 61 de provincii, din totalul de 63. Peste 2,9 milioane de porci au fost sacrificaţi în Vietnam, din efectivele de porcine estimate la aproximativ 30 de milioane, a anunţat ministrul Agriculturii, Nguyen Xuan Cuong. "Cred că suntem pe drumul cel bun. Vom avea curând un vaccin", a declarat Cuong pentru agenţia de presă Vietnam News Agency (VNA). Vaccinul, dezvoltat la Universitatea naţională de agricultură din Vietnam, a fost testat în laboratoarele instituţiei şi la trei ferme din nordul ţării, a anunţat postul de televiziune Vietnam Television (VTV). Experţii în vaccinuri şi în pesta porcină africană sunt sceptici privind progresele anunţate de Vietnam şi susţin că este nevoie de mai multe cercetări pentru a demonstra viabilitatea oricărui vaccin. "Avem nevoie de diferite faze ale testărilor clinice, prima dată o acţiune experimentală cu o expunere controlată, apoi teste la ferme cu expunere naturală la virus, şi trebuie să fie testări pe scară mare", susţine Dirk Pfeiffer, profesor de epidemiologie veterinară la City University în Hong Kong. La testările iniţiale din Vietnam, 31 din cei 33 de porci injectaţi cu vaccinul test sunt sănătoşi după ce au primit două doze în ultimele luni, a anunţat VTV. Potrivit datelor Autorităţii Naţionale Sanitare Veterinare şi pentru Siguranţa Alimentelor (ANSVSA), pesta porcină africană evoluează, în România, în 140 de localităţi din 20 de judeţe, cu un număr de 416 focare (dintre care un focar într-o exploataţie de tip A), iar în alte 4 judeţe există doar cazuri la mistreţi. Până în prezent au fost eliminaţi 372. 325 de porci afectaţi de boală, iar 1. 660 de cazuri au fost la mistreţi. În total, în România, au fost stinse 1. 246 de focare. Până în data de 24 iulie 2019 au fost despăgubiţi 8. 778 de proprietari, valoarea totală a plăţilor fiind de 252. 287. 710 de lei. Prezenţa virusului PPA în România a fost semnalată pentru prima oară pe 31 iulie 2017, în judeţul Satu-Mare. Reprezentanţii ANSVSA precizează că pesta porcină africană nu afectează oamenii, neexistând nici cel mai mic risc de îmbolnăvire pentru oameni, acest virus având, însă, impact la nivel economic şi social. 
Un nou virus informatic, "Agentul Smith", infectează milioane de smartphone-uri Android
	După ce contaminează un smartphone, virusul duplică aplicaţiile existente pentru a face copii infectate, însoţite de multă publicitate. Utilizarea lor devine, apoi, aproape imposibilă. Virusul ar putea, de asemenea, extrage informaţii personale de pe telefoane, precum date bancare sau discuţii private, potrivit News. ro. Aplicaţiile cele mai vizate sunt cele foarte populare, precum WhatsApp. O parte a codului lor este înlocuită, ceea ce face o actualizare imposibilă. 
SRI:  În 2018, România a fost ţinta unor atacuri cibernetice de amploare venite din spaţiul estic. Scopul a fost extragerea de informaţii	Potrivit acestora, începând cu anul 2016, s-a înregistrat o explozie a atacurilor informatice în toată lumea, ţintele fiind îndeosebi statele din Occident. Atacurile de acest fel au o mare complexitate, cu efecte pe termen mediu şi lung, şi sunt foarte greu de detectat. Scopul lor nu este de a distruge infrastructura statului vizat, ci urmăresc extragerea de informaţii din instituţii publice, a precizat sursa citată. Pentru ca aceste atacuri cibernetice să aibă succes, sunt alocate resurse umane, tehnologice şi financiare impresionante. De exemplu, pentru a susţine o campanie de acest tip, atacatorii folosesc în jur de 2. 000 de servere, iar costurile se ridică la sute de milioane de euro. În anul 2018, România a fost, alături de alte state din Europa, ţinta unor asemenea atacuri de mare amploare venite dinspre Est, fiind afectate mai multe instituţii publice. Ca o premieră, specialiştii din SRI au reuşit să dea de urma unui virus cu ajutorul tehnologiei bazate pe inteligenţa artificială. Prin această tehnologie avansată a fost detectată o anomalie de comportament şi astfel a fost identificat şi malware-ul folosit de atacatori. În urma analizelor, a fost identificată atât zona de unde provenea atacul, cât şi modul în care virusul extrăgea informaţiile. Reprezentanţi ai SRI au recunoscut că reducerea bugetului acestei instituţii ar putea afecta capacitatea României de a face faţă unor asemenea atacuri cibernetice, deoarece nu se va putea achiziţiona aparatură de înaltă performanţă şi este posibil să nu mai fie nici bani pentru ca specialiştii să meargă la cursuri în străinătate. Pe lângă anihilarea acestor atacuri ce par a fi opera unor servicii de informaţii din spaţiul estic, SRI se preocupă şi de ameninţările din aşa-zisul "Dark Web", site-uri care nu apar pe motoarele de căutare convenţionale, precum Google sau Yahoo. Se apreciază că această "partea ascunsă" reprezintă aproximativ 93% din totalitatea paginilor de Internet din lume. Este un loc folosit de grupările criminale pentru a tranzacţiona mărfuri de contrabandă, arme, droguri sau organe pentru transplant. Partea "invizibilă" a Internetului este folosită şi pentru pornografie infantilă, propagandă teroristă sau asasinate la comandă, arată sursa citată. Aceste site-uri sunt foarte greu de identificat şi monitorizat, iar în multe cazuri grupările criminale folosesc pentru tranzacţii monede virtuale de tipul Bitcoin. 
Bitdefender şi Poliţia Română au dezvoltat un soft gratuit împotriva virusului GandCrab	Bitdefender anunţă că a dezvoltat, cu sprijinul Europol, Poliţiei Române, DIICOT şi altor instituţii de aplicare a legii, precum FBI, un nou utilitar gratuit pentru recuperarea datelor blocate, destinat victimelor celor mai recente versiuni a clasei de ransomware GandCrab, aflată în continuă expansiune. Ameninţarea GandCrab a restricţionat accesul la o cantitate considerabilă de date, făcând numeroase victime şi în România, şi a devenit cea mai prolifică formă de ransomware a momentului. Din ianuarie 2018 până în prezent, pagubele cauzate de acest ransomware se ridică la sute de milioane de dolari, potrivit Digi24. ro. 
Românii, printre cetăţenii UE cu veniturile cele mai afectate în urma pandemiei de coronavirus
	Conform sondajului, efectuat online de Kantar între 25 septembrie şi 7 octombrie, pe un eşantion de 24. 812 participanţi din 27 de ţări membre UE, doar 6% dintre români sunt foarte mulţumiţi de măsurile luate de guvern pentru combaterea pandemiei, iar 31% se declară destul de mulţumiţi. România se plasează pe locul 20 în UE-27 din acest punct de vedere. În acelaşi timp, 60% dintre români se declară nu foarte mulţumiţi şi deloc mulţumiţi de măsurile luate de guvern pentru combaterea pandemiei. Pe primele cinci locuri ale gradului de satisfacţie pentru măsurile luate de guvern se află Danemarca (75%), Luxemburg (74%), Finlanda (71%), Germania (67%) şi Irlanda (66%). La polul opus, clasamentul statelor celor mai nemulţumite de măsurile luate de guvern împotriva pandemiei este condus de Spania (68%), Bulgaria şi Croaţia (64%), Polonia (63%), Belgia şi Franţa (62%). România se află pe locul 20 şi când vine vorba despre faptul că măsurile luate pentru combaterea pandemiei ar putea justifica limitarea drepturilor individuale. Astfel, doar 49% dintre români au spus că lupta împotriva coronavirusului justifică pe deplin limitarea drepturilor individuale, într-un clasament dominat de Finlanda şi Irlanda (77%), şi încheiat de Slovenia (37%) şi respectiv Polonia şi Bulgaria (câte 38%). De partea cealaltă, 47% dintre români au afirmat că se opun cu fermitate oricărei limitări a drepturilor individuale motivate fie şi de combaterea pandemiei, un procent care ne plasează pe locul şapte în UE din acest punct de vedere. În acelaşi timp însă, o mare proporţie a românilor (59%, locul 2 în UE) percepe beneficiile pentru sănătate ale restricţiilor ca fiind mai mari decât pagubele economice provocate de acestea. Pe primul loc din punctul de vedere al acestei percepţii se află Malta (70%) şi pe locul trei Irlanda (58%). La polul opus, în care majorităţi substanţiale ale cetăţenilor susţin că pagubele economice ale restricţiilor sunt mai mari decât beneficiile pentru sănătate, se află Bulgaria (69%), Ungaria (67%) şi Slovenia (66%). Românii se declară şi printre cei mai afectaţi din UE din punct de vedere al venitului din cauza pandemiei. Astfel, 55% dintre români spun că veniturile deja le-au fost afectate de coronavirus, locul al doilea în UE împreună cu Spania şi Grecia, cu aceeaşi proporţie, pe primul loc fiind Cipru (57%). La polul opus se află Danemarca, unde doar 17% dintre cetăţeni spun că veniturile le-au fost afectat de coronavirus, urmată de Luxemburg (19%), Olanda şi Finlanda (21%). Totuşi, când au fost întrebaţi direct care au fost efectele pandemiei asupra situaţiei lor economice şi au putut alege răspunsul, cetăţenii europenii care au răspuns în proporţia cea mai mare că au pierdut venituri sunt ungurii (44%), urmaţi de spanioli (42%), ciprioţi (41%) şi greci (40%). Răspunsul oferit în cea mai mare proporţie de români (35%) este că au fost nevoiţi să-şi folosească mai devreme decât era prevăzut economiile personale. 
AHK România:  Economia românească îşi va reni după criza generată de coronavirus abia în 2022	Chestionarul are în vedere atât evaluarea situaţiei conjuncturale şi situaţia companiilor, dar oferă şi o privire de ansamblu asupra principalilor factori de risc economic din perspectiva companiilor, în general, dar şi raportată la actuala criză. "Situaţia generală a companiilor s-a înrăutăţit, dar majoritatea companiilor germane din România văd totuşi oportunităţile în criza actuală şi acceptă provocările. Criza Corona are mai ales un rol de catalizator pentru schimbările structurale existente în toate sectoarele economice. Ritmul şi presiunea pentru schimbare sunt în mod clar în creştere", este de părere Sebastian Metz, director general AHK România. Situaţia actuală a companiilor germane din România este apreciată de majoritatea respondenţilor ca fiind "satisfăcătoare". "Din sondaj reiese că doar 35% din firmele germane apreciază situaţia propriei companii ca fiind bună, mult mai puţine faţă de toamna anului trecut (2019:  60%). Peste 55% dintre respondenţi o consideră satisfăcătoare, iar restul de 9,6% apreciază situaţia actuală în care se află compania ca fiind dificilă (2019:  8,3%)", se arată într-un comunicat transmis vineri AGERPRES. În ceea ce priveşte evoluţia activităţii, companiile sunt mai puţin încrezătoare în această toamnă, ceea ce este de înţeles pe fondul nesiguranţei provocate de pandemie. Doar un sfert (26%) dintre companiile chestionate sunt de părere că activitatea lor va evolua mai bine în următoarele 12 luni (2019:  35%), în timp ce 25% sunt de părere că evoluţia activităţii lor în România va fi mai slabă (2019:  13,3%). Referitor la situaţia conjuncturii în următoarele 12 luni, peste 40% dintre cei chestionaţi se aşteaptă la o evoluţie negativă (2019:  30,5%), aproape un sfert sunt optimişti şi cred într-o revenire conjuncturală pe termen mediu, iar 31% nu se aşteaptă la vreo schimbare (2019:  57,6%). La întrebarea, când estimează că îşi va reveni economia românească, peste 58% dintre respondenţi se aşteaptă la o revenire abia în 2022 sau chiar mai târziu. "Drumul spre redresarea economică rămâne stâncos şi pavat cu multe incertitudini. Programele de sprijin guvernamental ar trebui să ţină seama de acest aspect şi, de exemplu, să extindă noul program de muncă flexibilă, Kurzarbeit", spune Sebastian Metz. Numărul angajaţilor se menţine la acelaşi nivel, potrivit a 60,6% dintre respondenţi. Semnificativ mai puţine companii decât în anul precedent spun că vor să continue angajările (2020:  17%, 2019:  33%). În ceea ce priveşte intenţiile de investiţii în următoarele 12 luni, 40,4% dintre companii spun că acestea nu se vor schimba (toamna anului 2019:  40%), doar 11,7% văd cheltuieli de investiţii mai mari (2019:  22%). Soldul (diferenţa dintre răspunsurile pozitive şi cele negative) coboară de la 5 la minus 21 de puncte la un minim absolut. În ceea ce priveşte factorii de risc economic din punctul de vedere al companiilor, anul acesta s-a schimbat ponderea, arată studiul citat. "Principalul risc în prezent este cererea scăzută de produse şi servicii, urmată de condiţiile-cadru politico-economice. În anii precedenţi, cei mai importanţi factori de risc au fost lipsa forţei de muncă şi costurile cu forţa de muncă. Pe fondul pandemiei provocată de Coronavirus, restricţiile de călătorie şi lipsa investiţiilor influenţează cel mai mult activitatea companiilor", se menţionează în document. Cele mai utilizate măsuri pe care le iau companiile pentru a face faţă situaţiei actuale sunt digitalizarea, reducerea costurilor şi amânarea sau anularea investiţiilor. Pentru companiile germane din România, Germania şi Uniunea Europeană sunt regiunile de interes pentru căutarea de furnizori, dar şi pentru stabilirea unor noi amplasamente investiţionale. AHK România a participat pentru a şasea oară consecutiv la sondajul "AHK World Business Outlook", coordonat de Uniunea Camerelor Comerţ şi Industrie din Germania (DIHK). Companii din întreaga lume au fost întrebate despre planurile de investiţii şi ocuparea forţei de muncă şi despre cei mai importanţi factori de risc în afaceri din fiecare ţară. În acest an, chestionarul a cuprins şi întrebări cu privire la situaţia şi dezvoltarea economică pe fondul pandemiei Corona. Din România au participat 94 de companii, mai mult de jumătate dintre acestea fiind active în industrie şi construcţii (52,7%), peste 30% în servicii, iar restul companiilor din domeniul comerţului. Sondajul s-a desfăşurat în perioada 1-19 octombrie 2020. 
OMS descurajează folosirea medicamentului Remdesivir pentru pacienţii cu COVID-19	
O echipă internaţională de experţi ai OMS a concluzionat că nu există probe că acest medicament, produs de compania farmaceutică americană Gilead şi care anterior a fost administrat bolnavilor de Ebola, scade mortalitatea în cazurile cele mai grave de COVID-19 sau că reduce necesitatea de ventilaţie. Rezultatele, publicate de British Medical Journal al Asociaţiei Medicale Britanice, au fost obţinute după analizarea datelor a patru tratamente asupra a 7. 000 de pacienţi spitalizaţi cu COVID-19. Medicamentul "nu are efecte semnificative asupra mortalităţii sau a altor importanţi indicatori ai pacienţilor, precum necesitatea de ventilaţie mecanică sau perioada de ameliorare clinică", au precizat experţii. Ei au subliniat că rezultatele nu arată că Remdesivir ar fi lipsit de unele efecte benefice asupra pacienţilor, însă descurajează utilizarea din cauza costului prea mare şi a posibilelor efecte asupra sănătăţii a acestui tratament administrat pe cale intravenoasă. Experţii au ţinut să precizeze că sprijină continuarea testelor clinice cu acest medicament, unele dintre ele susţinute anterior de OMS, pe grupuri specifice de pacienţi pentru a putea urmări probe evidente ale efectelor sale. OMS recomandă de mai multe luni folosirea tratamentelor cu Dexametazonă, un medicament cu corticosteroizi foarte accesibil pe piaţa internaţională, pentru cazurile grave de COVID-19, având în vedere că este cel care a dat cele mai bune rezultate până la această dată. 
Finanțele publice și economia:  cum traversăm criza corona?
	Excepție a făcut tocmai România, ale cărei finanțe publice au evoluat prociclic în anii de guvernare PSD, adică pe contrasensul responsabilității economice, cu deficite înalte în ciuda creșterii economice. Astfel, România încheie anul 2019 cu cel mai mare deficit bugetar dintre țările UE, de 4,4% din PIB, după o guvernare ce lăsa în urmă diverse facturi și plăți restante către sectorul privat. Declanșarea crizei-corona a atras, aproape în mod simultan și uniform, necesitatea creșterii cheltuielilor sanitare și a susținerii unor sectoare economice, prin măsuri de sprijin și facilități fiscale și financiare. Astfel, deficitele bugetare au explodat la unison pentru toate statele membre, dat fiind și contextul general de lockdown și de scădere economică la scară globală. Situația finanțelor publice în UE s-a deteriorat brusc iar excedentele bugetare din 2019 s-au transformat peste noapte în deficite de amploare. Graficul de mai jos evidențiază ascensiunea deficitelor bugetare pentru țările UE, în contextul în care unor scăderi economice fără precedent, chiar de două cifre pe trimestrul 2, pentru marea majoritate a statelor membre. În privința României, deficitul luat în considerare este cel estimat la rectificarea bugetară, nivel care ne plasează, totuși, în jumătatea superioară a clasamentului european. Însă, trebuie să ne amintim că România a plecat din postura țării cu cel mai mare deficit bugetar la sfârșit de 2019, ceea ce arată că deteriorarea finanțelor publice nu a fost una comparabilă cu situația altor țări din UE. În acest sens, dacă luăm în considerare abaterea deficitul bugetar în raport cu 2019, se poate observa că România se plasează, alături de Bulgaria și Suedia, în extremitatea pozitivă a clasamentului, printr-o creștere a deficitului bugetar de circa 4,7 puncte procentuale față de ponderea deficitului în PIB din anul anterior. În condițiile în care reacțiile de răspuns la criza-corona au fost centrate cam pe aceleași măsuri în mai toate țările UE - șomaj tehnic, suspendarea unor obligații fiscale și sprijin pentru finanțarea mediului de afaceri, rezultă că deteriorarea finanțelor publice în cazul României nu a fost una dintre cele mai agresive. România trece de la cel mai mare deficit în 2019 la una dintre cele mai moderate deteriorari ale soldului bugetar în 2020. Această „alunecare” moderată indică atât eficiența măsurilor de intervenție, cât și dinamica economică favorabilă. În această privință, la nivelul UE, datele statistice aferente trimestrului 3 arată că toate țările membre au înregistrat rate consistente de creștere economică, unele chiar cu 2 cifre față de trimestrul 2, atunci când economiile europene au atins „fundul prăpastiei” într-un context de lockdown impus de criza sanitară. România a înregistrat o creștere de 5,6% față de trimestrul 2, în condițiile în care agricultura a tras mult în jos dinamica trimestrială. Astfel, pe primele 3 trimestre, avem o scădere economică de doar 4,6% pe serie ajustată. Confirmarea acestui scenariu plasează România între țările UE cu evoluții bune, dat fiind contextul problematic al unei crize-corona mult mai profunde decât anticipările inițiale. În acest sens, ritmul pozitiv al industriei din ultimele luni este un semnal bun al redresării, care trebuie susținută în continuare prin investiții în infrastructură și prin accesarea fondurilor europene din Planul de Redresare și Reziliență (PNRR). Sectoarele construcțiilor și serviciilor sunt factorii ofertei agregate care vor asigura temperarea ritmului anual negativ al PIB-ului, în ultimele luni ale anului curent. Chiar dacă redresarea economică, de la un trimestru la altul, nu a fost atât de rapidă pe cât ne-am fi dorit - astfel încât să confirme în trimestrul 3 curba așteptărilor inițiale, economia recuperează progresiv, iar perspectivele sunt unele favorabile pentru o creștere economică robustă începând cu anul 2021. În condițiile în care, în trimestrul 4, aportul agriculturii în PIB este mult redus iar industria va continua să evolueze în teritoriu pozitiv, atunci scăderea PIB din 2020 va putea fi recuperată destul de rapid, și pe măsură ce criza sanitară se va atenua. Dacă estimările actuale se confirmă, fie și cu o anumită marjă de abatere, putem spune că România a traversat 2020, anul crizei-corona, cu o scădere economică moderată, dar și cu o deteriorare moderată a soldului bugetar. Un asemenea scenariu conturează, astfel, premisele raționale de la care pornim în consolidarea economiei și a finanțelor publice în anii următori. De aceea România are nevoie, poate mai mult ca oricând, de responsabilitate și viziune strategică, pentru a face saltul pe o curbă a dezvoltării care să ne apropie semnificativ de media Uniunii Europene, prin convergență reală sustenabilă. În acest sens, politicile de dreapta - axate pe investiții, inovare, competitivitate și responsabilitate economică, vor susține cu adevărat dezvoltarea României. Avem două direcții esențiale:  fondurile europene și reformele structurale!Cosmin Marinescu este consilierul Președintelui României pe probleme economice
CE: Nu se impune aplicarea unor măsuri suplimentare în cadrul procedurii de deficit excesiv a României	
CE a prezentat miercuri pachetul de toamnă pentru politica economică, care include şi o comunicare privind situaţia fiscală din România. Comisia reaminteşte că, începând din aprilie 2020, România face obiectul procedurii de deficit excesiv (PDE), ca urmare a încălcării în 2019 a pragului privind deficitul prevăzut în tratat. Autorităţile române şi-au prezentat în septembrie raportul cu privire la acţiunile adoptate ca urmare a recomandării, iar raportul arată spre o deteriorare a finanţelor publice în 2020 din cauza pandemiei de coronavirus. În prognozele sale de toamnă, Comisia estimează că deficitul României va trece de 10% din PIB în 2020 şi va continua să crească în anii următori. "Având în vedere gradul ridicat de incertitudine care persistă în contextul pandemiei de coronavirus, Comisia consideră că, în acest moment, nu trebuie luată nicio decizie cu privire la aplicarea unor măsuri suplimentare în cadrul procedurii de deficit excesiv a României", subliniază Comisia Europeană. Executivul comunitar precizează că va reexamina situaţia bugetară a României în primăvara anului 2021 şi va lua măsurile necesare, în cadrul procedurii de deficit excesiv, la acel moment, dacă va considera oportun. Acesta este al doilea pas din ciclul semestrului european 2021, care a început în septembrie, odată cu publicarea strategiei anuale privind creşterea durabilă, având ca nucleu conceptul de sustenabilitate competitivă. Strategia anuală privind creşterea durabilă a furnizat totodată orientări strategice statelor membre pentru elaborarea planurilor lor de redresare şi rezilienţă şi a precizat modul în care Mecanismul de redresare şi rezilienţă (Recovery and Resilience Facility - RFR) se conjugă cu semestrul european. Pachetul prezentat miercuri are la bază previziunile economice din toamna anului 2020, elaborate într-un context de mare incertitudine, conform cărora, din cauza şocului economic provocat de pandemia de coronavirus, în 2022 producţia din zona euro şi din UE în ansamblu va rămâne sub nivelul anterior pandemiei. Ministrul Finanţelor Publice, Florin Cîţu, a anunţat miercuri, într-o conferinţă de presă, că deficitul bugetar va urca la 9,1% din Produsul Intern Brut la rectificarea bugetară care va fi adoptată în perioada următoare. "Bazat pe execuţia pe care am văzut-o până acum, Ministerul Finanţelor Publice propune o rectificare bugetară, pentru anul 2020, cu un deficit bugetar de 9,1% din Produsul Intern Brut, respectiv 96 de miliarde de lei, construit pe o contracţie economică de 4,2% pentru acest an", a spus Cîţu. 
Bancherii previzionează 5 lei pentru 1 euro anul viitor. Ce se va întâmpla cu dobânzile	„Având în vedere incertitudinea economică generată de răspândirea infecţiei cu COVID-19 şi a altor potenţiale efecte negative ale acesteia, precum şi a creşterii deficitelor gemene, cursul de schimb al monedei naţionale faţă de moneda europeana euro se va apropia de nivelul de 4,90, existând o probabilitate destul de ridicată ca anul viitor să vedem atingerea unui nivel de 5 lei la 1 euro. 
 În ceea ce priveşte evoluţia dobânzilor pe termen mediu şi lung, ne aşteptăm ca acestea să se mai reducă, ţinând cont de 'premium'-ul existent faţă de ţările cu acelaşi rating de ţară ca cel al României. De asemenea, nu excludem posibilitatea ca BNR să adopte măsuri de scădere a dobânzilor din coridorul instrumentelor de politică monetară, ceea ce va atrage după sine o scădere a dobânzilor pe curba pe termen scurt şi mediu”, se arată în raportul Patria Bank.  	  Potrivit acestuia, profitul net al Patria Bank a crescut în primele nouă luni ale anului cu 2%, la 5,98 milioane lei.  	  	
„Rezultatele financiare la 30 septembrie 2020 (9 luni) prezintă un profit net de 5,98 milioane lei, în creştere cu 2% faţă de aceeaşi perioadă a anului 2019. Această performanţă financiară a survenit într-un mediu pandemic neanticipat în care predictibilitatea a fost foarte redusă, iar volatilitatea condiţiilor macroeconomice a fost ridicată. Faţă de anul precedent, când banca a raportat un profit anual net de 5,3 milioane lei (12 luni), se observă o îmbunătăţire a rezultatelor financiare la 9 luni în 2020 - profit 5,98 milioane lei, chiar dacă criza sanitară a adus efecte negative asupra sistemului bancar”, arată raportul băncii.  	  
	Patria Bank a înregistrat credite nou acordate în valoare de peste 603 milioane lei în cursul anului 2020 (într-un ritm mai accelerat decât media sistemului bancar), ceea ce a condus la o creştere a portofoliului de credite performante cu 13%, respectiv +194 milioane lei comparativ cu decembrie 2019. 
„Impactarea rezultatului net cumulat la 30 septembrie 2020 de anumite evoluţii ale pieţei şi comportamentului clienţilor ca urmare a contextului pandemiei COVID-19 declanşată în cursul lunii martie 2020. Astfel, profitul net raportat încorporează elemente de natură nerecurentă şi a impactului cauzat de pandemia COVID-19 în valoare de -7,8 milioane lei;   fără aceste elemente extraordinare rezultatul net cumulat la 30 septembrie 2020 ar fi fost profit net de 13,8 milioane lei. În urma analizei rezultatelor financiare, managementul consideră că activitatea Patria Bank a fost deja impactată de pandemia COVID-19, dar efectele pot fi atenuate de măsurile întreprinse de bancă, de evoluţiile pieţelor financiare sau de măsurile de relansare economică iniţiate de Guvern”, spun reprezentanţii băncii.
  	  Potrivit acestora, contextul actual aduce efecte negative, mai ales în ceea ce priveşte nivelul potenţial al costului riscului, dar poate genera şi oportunităţi de creştere şi dezvoltare prin atragerea accelerată de noi clienţi.
  	  „În trimestrul trei, Patria Bank a continuat eforturile de dezvoltare a portofoliului de clienţi şi de creştere a volumelor de credite acordate, reuşind să crească într-un ritm mai accelerat decât sistemul bancar. Astfel, cota de piaţă a creditelor acordate persoanelor fizice la 30 septembrie 2020 a crescut cu 10% faţă de nivelul înregistrat la sfârşitul anului 2019, în timp ce cota de piaţă a creditelor acordate companiilor a crescut cu 7% de la 31 decembrie 2019 până la 30 septembrie 2020”, mai arată raportul băncii.
  	  Banca a continuat totodată proiectului POS la Piaţă prin instalarea de POS-uri în alte şapte pieţe în anul 2020. Volumele tranzacţionate prin POS-urile din pieţele agroalimentare au crescut de peste cinci ori în primele 9 luni ale anului 2020 comparativ cu perioada similară din 2019, an în care a fost lansat acest program.
  	  Totalul activelor băncii a ajuns la valoarea de 3,267 miliarde lei şi prezintă o creştere de 2% faţă de sfârşitul anului 2019, concomitent cu modificarea structurii bilanţiere a băncii:  creşterea creditelor nete +198 milioane lei, +12% şi reducerea activelor lichide cu 119 milioane lei, excedentul de lichiditate fiind plasat în credite (active cu cea mai bună rentabilitate).  	  Venitul net bancar înregistrează o scădere cu 13%, la 113 milioane lei, faţă de aceeaşi perioadă din anul 2019 (-17 milioane lei), evoluţie negativă cauzată de pandemia COVID-19, evoluţiei indexului de dobânda ROBOR, a scăderii volumului de tranzacţionare clientelă în perioada stării de urgenţă, a impactului negativ din marcările la piaţă a activelor financiare evaluate la valoare justă prin contul de profit sau pierdere. Parte din aceste efecte s-au atenuat, iar trimestru III al anului înregistrează evoluţii pozitive faţă de primul trimestru. "
Ministerul Agriculturii vrea să consolideze „ferma de familie”. Oros: Stimulăm cooperativa
	"Adrian Oros a punctat faptul că acest lucru se află printre priorităţile sale, ale Guvernului şi ale partidului din care face parte şi se va realiza printr-o plată redistributivă de la Pilonul I - plăţi directe, către fermele de familie. 
 „Trebuie să avem grijă, să menţinem acest echilibru, pentru că România are cele mai multe ferme, avem 830. 000 de ferme, dar acestea sunt foarte polarizate. 40% din terenul care este lucrat este lucrat de 97% dintre fermieri, în ferme de sub cinci hectare. 40% din suprafaţă este lucrată de 0,57% dintre fermieri, cu ferme de peste 300 de hectare, avem ferme de 56. 000 de hectare, de 10. 000, de 30. 000 de hectare, avem, probabil cele mai mari ferme din Europa, dar şi cele mai numeroase şi mai mici ferme din Europa şi abia 20% din teren este lucrat în ferme de familie, în ferme medii. Noi trebuie, în următoarea perioadă, să consolidăm foarte mult această fermă de familie, încât ea să devină o fermă comercială, o fermă care să reziste pe piaţă provocărilor viitoare”, a precizat ministrul Agriculturii. 
 Acesta a subliniat că este foarte importantă şi susţinerea pieţei locale, întrucât producătorii români, mai ales cei mici, „au o putere de negociere foarte slabă şi nu reuşesc întotdeauna să-şi vândă produsele la preţuri avantajoase”.  
	  În acest sens, va fi stimulată cooperativa, despre care spune că este „singura soluţie realistă pentru producătorii mici” şi, pe de altă parte, va fi încurajată piaţa publică locală, astfel încât primarii să aibă posibilitatea să facă achiziţii publice pentru nevoile locale de la producătorii locali.
  De asemenea, Adrian Oros a punctat faptul că, printr-un program destinat produselor autohtone, se va înfiinţa o reţea naţională de colectare, depozitare, distribuţie şi promovare a produselor româneşti. 
 „Avem un program prin care vom înfiinţa o reţea naţională de colectare, depozitare, distribuţie şi promovare a produselor româneşti, prin construirea a opt depozite mari, regionale, în fiecare regiune de dezvoltare, care să aibă şi rolul de a adăposti rezerva strategică, rezerva de stat, pentru că nu ştim ce vremuri veni, în acelaşi timp, în jurul acestor depozite să se lege toate depozitele fermierilor sau procesatorilor şi mici şi mari, astfel încât cine doreşte să valorifice produsele prin această reţea de produse româneşti să aibă aibă posibilitatea să o facă”, a spus Oros.  
	Ministrul Agriculturii a făcut referire şi la schimbul de generaţii, la sprijinirea fermierilor tineri, în contextul în care îmbătrânirea fermierilor este o problemă acută în România.
  	 „Pe lângă faptul că, în următoarea perioadă, intensitatea de sprijin va fi de maxim 100.000 de euro, nu 50.000 de euro, pentru instalarea tinerilor fermieri, încercăm şi chiar facem acest lucru, pentru prima dată: acolo unde există teren al statului, gestionat de ADS să îl concesionăm, prin atribuire directă, tinerilor fermieri şi nu, să zic aşa, băieţilor deştepţi sau clientelei politice, cum s-a făcut până acum. De asemenea, am splitat program de instalare a tinerilor fermieri, încât o parte din el este destinat tinerilor din diaspora, pentru că sunt foarte mulţi care lucrează în agricultura altor state şi vrem să le dăm posibilitatea să se întoarcă în agricultura românească”, a precizat Adrian Oros.
  	  	În cadrul vizitei de lucru din judeţul Harghita, ministrul Agriculturii s-a întâlnit cu autorităţile locale şi judeţene şi cu reprezentanţi ai serviciilor deconcentrate din domeniul agricol, vizitează mai multe obiective din judeţ şi se întâlneşte cu fermierii locali. "
Dependenţa României de importul produselor agroalimentare poate aduce blocaje pe lanţul de aprovizionare
	"Potrivit specialistului în Economie agroalimentară, dependenţa de importuri poate avea efecte multiple, pe întregul lanţ de aprovizionare, producţie şi desfacere, într-o astfel de perioadă, deoarece obţinerea de input-uri pentru agricultură este mai greoaie, obţinerea hranei pentru animale poate avea întârzieri, iar accesul la pieţe poate fi restricţionat. 
 Exportăm materie primă şi importăm produse finite
 România exportă materia primă, ca mai apoi să importe produsele prelucrate. Astfel, deficitul se accentuează pentru că exporturile au o valoare mică de piaţă, în timp ce importurile corespund unui preţ mult mai mare. Spre exemplu, în timp ce producţia de animale vii are un efect pozitiv asupra balanţei, producţia de carne accentuează deficitul. 
 Deşi în anul 2019 au fost exportate animale vii în valoare de aproximativ 429 milioane euro, în acelaşi timp au fost importate produse din carne în valoare de 941 milioane euro. Neexploatarea prelucrării propriilor materii prime din agricultură determină accentuarea deficitului balanţei comerciale cu produse agroalimentare.
  În lipsa surplusului balanţei comerciale cauzat de exportul de cereale (1,955 mld. euro), deficitul total al celorlalte 23 de clase a fost în 2019 de 4,43 mld. euro, potrivit studiului privind balanţa comercială cu produse agro-alimentare a României, coordonat de Prodecanul Facultăţii de Economie Agroalimentară şi a Mediului, este rezultatul colaborării dintre Academia de Studii Economice Bucureşti şi Penny România.
  Un top al exporturilor făcute de ţara noastră anul trecut pune pe primul loc „carnea şi măruntaiele comestibile” (13,78% din totalul exporturilor, în valoare de 0,78 miliarde de euro), pe locul 2 numărându-se fructele (0,6 miliarde de euro), pe 3 lapte şi produse lactate, ouă şi miere naturală (0,44 miliarde de euro), pe 4 legumele şi tuberculii (0,43 miliarde de euro).  	  Prodecanul Pătârlăgeanu a explicat pentru „Adevărul” că pentru a stimula exportul este necesar să alegem una sau o combinaţie din următoarele abordări: 
 1. Creşterea producţiei pentru cele 4 clase pentru care Romȃnia înregistrează surplus comercial. Datorită poziţiei geografice, această producţie poate creşte, iar surplusul, deja înregistrat, arată existenţa cererii externe pentru aceste produse.  	  	
2. Creşterea producţiei pentru celelalte 20 de clase, astfel încȃt deficitul comercial se va diminua prin satisfacerea cererii interne, iar apoi, pe măsură ce produsele vor cȃştiga cota de piaţă, vor putea satisface şi cererea externă.
  3.  Realizarea de parteneriate, atȃt la nivel guvernamental cȃt şi la nivel local, astfel încȃt importul unui produs să fie însoţit de exportul unui produs din aceeaşi clasă sau dintr-o clasă diferită. Poate este utilă asocierea producătorilor cu hypermarket-urile, nu numai pentru a satisface cererea internă, dar, mai ales, pentru realizarea acestor parteneriate.
  O schemă de ajutor de stat pentru stimularea producţiei interne de produse care contribuie la deficitul comercial trebuie să aibă la bază o serie de criterii, printre care:  finanţarea întreprinderilor româneşti care au ca obiect de activitate procesarea şi comercializarea produselor agricole; susţinerea fermierilor în vederea practicării agriculturii de precizie;   trecerea la eAgriculture; dezvoltarea de aplicaţii inteligente menite să optimizeze rezultatele economico-financiare şi să îmbunătăţească procesul decizional.
  Finanţarea întreprinderilor româneşti care au obiectul de activitate procesarea şi comercializarea produselor agricole este necesară şi oportună, mai ales în contextul în care România este capabilă să producă mai multe cereale decât consumă şi poate redirecţiona această supraproducţie prin efectuarea de investiţii în direcţia prelucrării acestor produse brute (cereale), comercializării interne cu preparatele din cereale rezultate şi, în funcţie de disponibilitate, exportarea acelei cantităţi excedentare, astfel încât valoarea adăugată la export în cazul acestor produse să fie mai mare decât dacă s-ar exporta materialele brute (cerealele).  	  	România a pierdut sume considerabile prin nevalorificarea producţiei de cereale, deoarece acestea au fost exportate la un preţ mic şi importante la un preţ mare, sub forma produselor preparate pe bază de cereale, prelucrate de către alte ţări care au investit în tehnologii de procesare a produselor agricole. Într-o similară se află şi preparatele din legume, carne, preparate diverse.  	 
 Susţinerea fermierilor români în vederea practicării agriculturii de precizie va facilita accesul acestora la instrumente noi şi măsurători precise în activităţile agricole întreprinse, inclusiv prin utilizarea sistemelor GPS şi GNSS prin satelit (prognoza meteo detaliată, dozarea cantităţilor de îngrăşăminte şi apă necesară pentru irigaţii, monitorizarea constantă a stării culturilor, identificarea bolilor şi dăunătorilor etc. ).  	  	
Împreună cu automatizarea agriculturii, este astfel facilitată colectarea şi prelucrarea multor tipuri de date statistice importante în activitatea de cercetare, crearea de hărţi topografice, urmărirea precisă şi evaluarea stării solului şi a culturilor (în vederea însămânţării precise), aplicarea cantităţii optime de îngrăşământ şi multe alte avantaje. "
Cîţu:  Vă promit că după alegerile parlamentare vom ridica barierele puse capitalizării firmelor româneşti	
„Vă promit că, imediat după ce se va schimba majoritatea parlamentară, vom anula acele bariere puse în Parlament care opresc capitalizarea companiilor româneşti”, a afirmat Cîţu, urând BVB ani mulţi de funcţionare în continuare, ”dar mai profitabili”.  	  	
”Ce an aţi avut! Un an în care aţi trecut la statutul de piaţă emergenţă, un an fantastic, şi sărbătoriţi 25 de ani de piaţă de capital în România. Nu puteau mai bine să se alinieze astrele”, a afirmat, vineri, la evenimentul de marcare a 25 de ani de la redeschiderea BVB.  	  	Ministrul a făcut referire la perioada dificilă pe care o traversează economia.  	  	”O perioadă dificilă, o perioadă în care am fi putut face mai mult dacă nu eram blocaţi din Parlamentul României. Vă promit că, imediat după ce se va schimba majoritatea parlamentară, vom anula acele bariere puse în Parlament care opresc capitalizarea companiilor româneşti pe piaţa de capital”, a mai afirmat Cîţu.  	  	
Acesta a vorbit şi despre planul de dezvoltare a pieţei de caital.  	  	”Împreună cu ASF ştiţi că lucrăm la un plan de dezvoltare a pieţei de capital. Trebie să identificăm acele bariere în legislaţie, în economie, care au făcut ca piaţa de capital să nu funcţioneze la potenţialul maxim. Trebuie să identificăm unde sunt problemele. Astăzi sunt aici să vă spun că, dacă acele bariere sunt legate de fiscalitate, le vom elimina. Dacă este nevoie vom face acest lucru pentru a susţine piaţa de capital. Este nevoie de această sursă alternativă de finanţare”, a mai promis ministrul Finanţelor.  	  	Acesta a urat succes BVB în continuare.  	  	
”Vă doresc încă pe atât, dar mult mai profitabil”, a conchis Cîţu.  	  	
Bursa de Valori Bucuresti (BVB) celebrează în acest an 25 de ani de la redeschidere. Instituţia bursei de valori a fost restabilită în anul 1995, iar pe 20 noiembrie au fost realizate primele tranzacţii.  	  	
În prima şedinţă au fost realizate 45 de tranzacţii, cu volum total de 905 acţiuni, care au aparţinut unui număr de 6 companii listate.  	  	
Un sfert de secol mai târziu, bursa românească este transformată fundamental. În prezent, la BVB sunt 352 de companii listate pe segmentul principal şi Sistemul Multilateral de Tranzacţionare (SMT) şi se tranzactionează zilnic, în medie, peste 42 milioane de acţiuni. "
Lazea, BNR, propunere pentru scăderea cheltuielilor:  Săptămâna de lucru de 4 zile cu tăierea salariilor bugetarilor
	„Reducerea cheltuielilor ar fi necesară numai că trebuie să crească în viitor alte cheltuieli nesalariale, cheltuieli cu dotarea spitalelor, cu dotarea şcolilor, cu infrastructură etc. Deci, chiar presupunând că vreun Guvern îşi asuma actul politic de a îngheţa salariile şi pensiile, tot nu va fi suficient că alte cheltuieli de natură nesalarială vor trebui să crească. Vin cheltuieli deja legiferate din urmă care încă nu s-au manifestat în anul acesta:  cheltuieli cu alocaţiile copiilor, cu profesorii etc. ”, a precizat economistul-şef al BNR în cadrul conferinţei online   „Bugete naţionale în vremuri de pandemie” 	  	
Vorbind de reducerea cheltuielilor, Lazea a arătat că, în opinia sa, şomajul, ca urmare a pandemiei, va creşte foarte mult în mediul privat.  	  	
„Îşi va permite statul să concedieze bugetari şi să adauge şomeri din sectorul de stat la şomajul deja crescut din sectorul privat? Este un mare semn de întrebare dacă îşi va permite acest lucru. Se pot imagina soluţii pentru bugetari - pentru că nu este deloc normal ca salariul mediu bugetar să fie mai mare decât în mediul privat”, a mai spus Lazea.  	  	Acesta vine cu un exemplu de soluţie, respectiv săptămâna de lucru de patru zile pentru bugetari, cu reducerea cu o cincime a salariului acestora.  	  
„O soluţie ar putea fi, de exemplu, săptămâna de lucru de patru zile pentru bugetari, cu reducerea cu o cincime a salariului. Măcar aşa s-ar ajunge spre un cvasiechilibru între salariile bugetare şi salariile din mediul privat. Iarăşi, o soluţie ar fi din nou o intrare în sectorul bugetar la şapte ieşiri, cum s-a mai aplicat în trecut şi se mai pot imagina”. 	  	
Valentin Lazea arată că din reduceri de cheltuieli nu vede cum s-ar putea în următorii patru ani obţine mai mult de 1,5-2% maxim ajustare. „Ori, noi trebuie să ajustăm de la 9% din PIB la 2% din PIB în anul 2024. Avem nevoie de 7 puncte - şi atunci, din cele 7 puncte din care scădem 2 puncte reducere de cheltuieli mai rămân 5 puncte aproximativ procente din PIB din creşteri de venituri.  	  	
Şi aici mi se spune colectare mai bună. Foarte bine, colectare mai bună. Mi se spune colectare mai bună de peste 20 de ani. Asta înseamnă că, din ziua zero după câştigarea alegerilor, Guvernul trebuie să lanseze licitaţii pentru dotarea informatică a ANAF, pentru case de marcat electronice, licitaţiile la noi se contestă, iarăşi se organizează, durează. . . ”, a subliniat Lazea.  	  	
Potrivit lui Lazea, de la un deficit de peste 9% anul acesta pe politici nemodificate anul viitor se va ajunge la un deficit probabil de peste 8%, ceea ce probabil ne-ar singulariza în sens negativ. "
Criza economică provocată de pandemie poate duce la pierderi de trei ori mai mari decât cele din timpul Marii Recesiuni. Care vor fi sectoarele cel mai afectate	
Majoritatea economiştilor europeni şi americani prognozează o recesiune majoră. Dacă presupunem doar o scădere temporară a activităţilor economice:  50% pentru o lună şi 25% în cele două luni următoare, PIB-ul mondial scade cu aproape 10%! Dacă ţările se blochează mai mult, costurile reale (fără intervenţii politice) ar putea depăşi 15% din PIB. Pierderile asociate cu Marea Recesiune au fost de aproximativ 4,5%. Pierderile asociate crizei Covid-19 vor fi probabil permanente. O recesiune globală este inevitabilă şi o recesiune în China pare acum deja probabilă în trimestrul 2 din 2020, arată raportul. Europa este acum epicentrul crizei. Cu toate acestea, economiile în curs de dezvoltare se confruntă cu riscuri mai mari. În Africa, Asia de Sud şi, într-o măsură mai mică, în America Latină, capacitatea sistemelor de sănătate este foarte scăzută, existând mai puţine unităţi de terapie intensivă şi ventilatoare. De asemenea, oamenii au posibilitate mai scăzută de a se spăla pe mâini cu săpun în mod frecvent. Aceste ţări sunt mai expuse, deoarece bunurile şi serviciile lor sunt foarte dependente de cererea economiilor avansate şi, drept urmare, mai vulnerabile la criză. Accesul limitat la internet şi, prin consecinţă, munca de la domiciliu, înseamnă perturbări şi costuri economice fără precedent, mai mari decât costurile deja foarte mari pe care criza le provoacă în economiile avansate. Această criză este diferită de alte crize. În marea recesiune din 2007-09, originea şocului pe partea ofertei a fost în sectorul financiar. Într-un război, originea şocului pe partea ofertei este distrugerea infrastructurii sau lipsă permanentă pe scară largă a forţei de muncă. Covid-19 poate părea un şoc pe partea de ofertă:  disrupţie în lanţurile mondiale de distribuţie, carantină şi izolare socială în întreaga lume care scad oferta de forţă de muncă. Incertitudinea în privinţa progresului bolii creşte, există o incertitudine în ceea ce priveşte politice economice care vor atenua această criză. Muncitorii nepermanenţi vor pierde venituri, în special cei din industriile afectate:  ospitalitate, manufactură. Gospodăriile vor creşte economiile de precauţie. Firmele vor fi sceptice să investească până situaţia nu se lămureşte şi, de asemenea, le lipseşte lichiditatea pentru a face acest lucru. Covid-19 nu este doar un şoc imens pentru fundamentele economice reale:  este un şoc pentru fricţiunea pieţei. Mai precis, introduce un zid între cerere şi ofertă, cu efecte negative în economia reală. O scădere mare a cererii obligă astfel firmele să se închidă. Aceasta duce la o creştere a concedierilor şi la o scădere suplimentară a consumului. Economia intră într-o buclă depresiune! Încetinirea punctului maxim al infecţiilor poate prelungi timpul în care economia nu funcţionează la capacitate maximă. Deciziile individuale raţionale pot provoca o reacţie în lanţ catastrofală:  consumatorii nu cheltuiesc deoarece sunt auto-izolaţi, întreprinderile taie costurile şi reduc lucrătorii, întârzie plata împrumuturilor şi a furnizorilor, băncile cu împrumuturi neperformante vor reduce împrumuturile.  Pentru sănătate, izolarea are externalităţi pozitive. Pentru economie, izolarea are externalităţi negative. Efecte directe şi indirecte asupra economiei Runda 1:  întreruperile pe partea ofertei şi numărul mare de decese generează o incertitudine şi o panică accentuate pentru gospodării şi întreprinderi • Runda 2:  incertitudinea şi panica crescute duc la scăderea consumului şi a investiţiilor • Runda 3:  scăderea mare a cererii taie fluxurile de numerar ale companiilor, declanşând falimentele firmelor • Runda 4:  concedierile şi firmele care ies din ţară generează o creştere accentuată a şomajului • Runda 5:  venitul forţei de muncă scade semnificativ şi creşte împrumuturile neperformante, ceea ce slăbeşte cererea şi creşte în continuare incertitudinea. Înapoi la runda 2 pentru o altă buclă! Rundele 2 - 5 au efecte indirecte potenţial foarte mari, dar nu fără precedent, ţinând cont de standardele istorice. Cele mai afectate sectoare Toate sectoarele economiei mondiale sunt afectate, însă câteva dintre ele vor suferi consecinţe severe. Cel mai afectat sector, cel al turismului, va fi şi cel mai îndelung afectat. O recuperare ar putea să apară abia în trimestrul IV al anului, în sezonul de iarnă, când boala ar putea lovi din nou. Sectorul aviaţiei s-ar putea recupera abia la finalul trimestrului III, spre trimestrul IV, după ce majoritatea curselor aeriene au fost oprite. Sezonul de vară va fi ratat complet. Sectorul petrolier a fost afectat şi de o scădere a preţului petrolului, condusă atât de o cerere mai mică, dar şi de o creştere a producţiei pe termen scurt. Revenirea este aşteptată să vină odată cu restartul consumului, dar impactul pe termen lung va persista, probabil, dacă şi situaţia continuă.  Industria auto este afectată de vulnerabilităţile existente (tensiuni comerciale, vânzări în scădere), amplificate de un declin acut al cererii din China, dar şi de disrupţie în producţie. Va exista un declin moderat per ansamblu pentru industria produselor de larg consum, atât pentru consumul privat, cât şi pentru exporturi de servicii. Cererea pentru anumite segmente de produse, precum mâncare, va rămâne rezilientă şi va exista o creştere online semnificativă. Produsele electronice vor fi afectate marginal. Companiile aeriene sunt cele mai afectate de restricţiile călătorie impuse de UE. De exemplu, Air France, liderul european, avea planificate 815. 000 de locuri de călătorie într-o perioadă de 30 de zile, între state UE şi state non-UE. Restaurantele sunt de asemenea extrem de afectate.  În faţa şocurilor negative pe partea veniturilor, unul din principalele răspunsuri ale unei gospodării cu înclinaţie spre consum este să amâne cumpărarea unei maşini. Drept urmare, industria auto a simţit deja lovitura, fiind nevoită să închidă majoritatea fabricilor de producţie de maşini. În China, vânzările de maşini au scăzut cu 92% în primele două săptămâni din februarie. Datele din China sugerează astfel că impactul va fi extraordinar de mare, iar din păcate acesta este numai efectul direct, potrivit raportului London Business School. Există un impact major şi asupra lanţului de distribuţie, deoarece sunt înregistrate numeroase disrupţii, iar impactul încă nu a fost simţit.  Munca de acasă Firmele pot regândi munca şi pot accepta mai des munca de acasă, ceea ce duce la mai multă flexibilitate pentru muncitori şi un trafic mai mic în oraşe.  Cu totuşi, acest lucru naşte oportunităţi inegale. Mai mulţi muncitori înalt calificaţi pot lucra de acasă (educaţie, servicii financiare, joburi corporate) decât muncitori slab calificaţi (şoferi, distribuţie, muncitori retail). Aptitudinile sunt corelate cu lichidităţile care pot susţine o perioadă de şomaj în timpul crizei. 
Statistica a investigat impactul COVID-19. Sectorul cel mai afectat de concedieri	În vederea măsurării impactului SARS-Cov. 2, INS a realizat o anchetă ad-hoc care s-a desfăşurat în perioada 17-19 martie 2020 referitoare la estimarea evoluţiei activităţii şi a numărului de salariaţi pentru perioadele 17/19 - 31 martie şi 1 - 30 aprilie 2020.  Managerii întreprinderilor au fost întrebaţi asupra percepţiei privind evoluţia activităţii economice, respectiv dacă vor considera că activitatea se va restrânge cu până la 25%, între 25-50%, peste 50% sau se va închide, dar şi dacă activitatea nu se va restrânge sau chiar ar putea creşte. Având în vedere incertitudinea evoluţiei SARS-Cov. 2, managerii au avut posibilitatea de a opta pentru versiunea de răspuns „nu pot estima”.  Din analiza răspunsurilor, unul din cinci manageri a menţionat că până la sfârşitul lunii martie activitatea ar putea scădea cu până la 25%. Trei sferturi din managerii care au menţionat că activitatea va creşte sunt din sectorul comerţ cu amănuntul.  Referitor la evoluţia activităţii din cursul lunii aprilie 2020, gradul de incertitudine creşte, astfel peste 48% dintre respondenţi au menţionat că nu pot estima cum va evolua activitatea economică. Ponderea managerilor care au estimat că activitatea nu se va restrânge în cursul lunii aprilie s-a redus la jumatate din valoarea lunii martie. În industrie, circa o treime dintre respondenţii care au menţionat că activitatea se va restrânge în cursul lunii aprilie au apreciat că activitatea ar putea fi redusă între 25% şi 50%.  Cele mai afectate vor fi întreprinderile mici şi mijlocii ai căror manageri au estimat ca principal risc reducerea cu peste 50% sau chiar închiderea activităţii.  În ceea ce priveşte estimarea evoluţiei numărului de salariaţi până la sfârşitul lunii martie, aproape un sfert dintre manageri au menţionat că nu pot estima cum va evolua acesta. Scăderile cele mai mari sunt estimate a se înregistra în sectorul servicii.  Incertitudinea pentru luna aprilie creşte, astfel ponderea managerilor care au menţionat că nu pot estima evoluţia numărului de salariaţi a fost de 43% din total respondenţi. 
Ce măsuri propune Camera de Comerţ şi Industrie pentru diminuarea efectelor negative ale pandemiei	Camera de Comerţ şi Industrie a României (CCIR) vine cu o serie de propuneri privind politicile economice, fiscale şi monetare necesare pentru diminuarea potenţialelor efecte economice negative ale pandemiei asupra mediului de afaceri din România CCIR împreună cu membrii acesteia – Camerele de comerţ şi industrie judeţene – au realizat o consultare susţinută a medului de afaceri la nivel naţional ale căror propuneri de măsuri imediate vizând politicile economice, fiscale şi monetare necesare pentru diminuarea potenţialelor efecte economice negative ale pandemiei generate de COVID-19 asupra agenţilor economici din România, le prezentăm, succint, în continuare:  1.    Scutirea sau cel puţin eşalonarea plăţii impozitelor, taxelor şi contribuţiilor agenţilor economici (CAS, CASS şi CAM) pentru salariile angajaţilor acestora pentru o perioada de 90 de zile concomitent cu acordarea unei bonificaţii de cel puţin 15% companiilor care înţeleg să nu acceseze opţiunea de reeşalonare;   2.    Prelungirea până pe data de 25 mai 2020, prin derogare de la prevederile art. 42, alin. (1) din Codul Fiscal, a termenului de depunere a declaraţiei anuale de impozit pe profit aferentă anului fiscal 2019;   3.    Prelungirea de la 15 zile la 45 de zile a termenului în care poate începe executarea silită, pentru toate somaţiile active emise de ANAF, în situaţia în care nu se stinge debitul sau nu se notifică organul fiscal cu privire la intenţia de a demara procedura de mediere. În practică, există situaţii în care aceste somaţii sunt transmise din eroare, însă datorită situaţiei create, contribuabilii pot avea nevoie de timp suplimentar pentru a analiza situaţia şi a notifica organul fiscal cu privire la intenţia de a demara procedura de mediere;   4.    Amânarea termenelor pentru depunerea situaţiilor financiare aferente anului 2019 şi depunerea D101, deconturi TVA, D390, D394;   5.Creşterea investiţiilor publice pentru susţinerea economiei şi direcţionarea unor resurse financiare    corespunzătoare din bugetul de stat sau cel comunitar, pentru sprijinirea activităţii curente a sectorului IMM;   6.    Posibilitatea decontării directe de la beneficiar (primarii/ companii de apă) cu subcontractori şi/sau    furnizori de materiale în cadrul proiectelor de infrastructură şi urmărirea plăţii subcontractorilor şi a furnizorilor de materiale de către beneficiarii de proiecte de infrastructură şi plăţi directe către aceştia în cazul în care AG nu îşi respectă obligaţiile contractuale;   7.    Aprobarea de urgenţă a suplimentării costurilor de execuţie a lucrărilor, raportat la masurile luate prin OUG nr. 114/2018, acolo unde acestea nu au fost aprobate până acum (cca. 40% din cazuri) şi decontarea cheltuielilor de conservare a lucrărilor suspendate pe perioada pandemiei;   8.    Aprobarea costurilor suplimentare generate de creşterea costurilor pentru companii, în special cele de logistică şi de curs valutar, pe perioada pandemiei;   9.    Crearea de coridoare de transport marfă, inclusiv combinarea circulaţiei rutiere cu circulaţia feroviară, astfel încât camioanele să fie încărcate în vagoane speciale pentru asigurarea unor fluxuri de materii prime;   10.  Organizarea unor terminale de mărfuri care să deservească firmele exportatoare şi implementarea unor proceduri speciale în vamă pentru şoferii de pe TIR-uri care tranzitează sau vin din zonele de risc;   11.  Modificarea Regulamentelor BNR în sensul eliminării obligativităţii asigurării de provizioane de către băncile comerciale care acordă perioade de graţie la plata ratelor pe un termen de maxim 6 luni de zile în aceasta perioada şi reducerea dobânzii de politică monetară cu minim 1 punct procentual;   12.  Revenirea la forma iniţială a prevederilor art. 78 din Legea 448/2006 privind protecţia şi promovarea drepturilor persoanelor cu handicap;   13.  Garantarea de către stat a încasării creanţelor în cazul firmelor care au de încasat datorii de la companii cu capital majoritar de stat, aflate în insolvenţă;   14.  Suportarea integrală de către stat a indemnizaţiei de 75% din salariu în cazul şomajului tehnic pe o perioadă de cel puţin 6 luni;   15.  Posibilitatea de a acorda zile libere plătite în avans şi recuperarea acestora prin ore suplimentare cu posibilitatea depăşirii temporare a plafoanelor impuse de legislaţia actuală;   16.  Acordarea de linii de finanţare nerambursabile sau cu dobândă zero pentru plata salariilor angajaţilor companiilor şi altor organizaţii private;   17.  Impunerea, prin măsuri legislative specifice, distribuitorilor, importatorilor şi retailerilor să nu crească nejustificat preturile la produsele specifice;   18.  Încurajarea vânzărilor de produse autohtone pentru susţinerea activităţilor societăţilor româneşti;   19.  Acordarea de linii de credit prin intermediul băncilor cu capital de stat (CEC Bank şi Eximbank) pe termen de 1 an cu dobândă zero sau cel mult 50 % din ROBOR, pentru IMM şi pentru celelalte entităţi ce au până la 50 de angajaţi (PFA, IF, II, AF, ONG) pentru a stimula revenirea rapidă a activităţii;   20.  Acordarea de garanţii guvernamentale companiilor pentru a contracta finanţări bancare pentru susţinerea activităţii curente, inclusiv a şomajului tehnic şi, totodată, acordarea de scutiri de impozite pentru angajările noi;   21.  Eşalonarea datoriilor fiscale ale companiilor pe o perioadă de până la 120 de zile de la termenul de plată – 25. 03. 2020, fără a fi calculate dobânzi şi penalităţi pentru această perioadă;   22.  Compensarea între sumele de rambursat de la bugetul de stat şi obligaţiile fiscale scadente ale contribuabililor persoane juridice, fără calcularea de penalităţi în sarcina acestora dacă compensarea nu s-a realizat la timp de către stat;   23.  Rambursarea imediată a datoriilor statului către agenţii economici – TVA, recuperări de impozite etc. ;   24.  Adoptarea cu celeritate a proiectului legislativ privind tranzacţiile electronice, proiect de Lege privind identificarea electronică şi serviciile de încredere aflat în dezbatere la Camera Deputaţilor (L481/2019 – Pl-x 475/2019) sau emiterea de către Guvernul României a unei Ordonanţe de urgenţă prin care semnăturii electronice avansată să-i fie recunoscută valoarea juridică şi care să producă efecte juridice depline;   25.  Modificarea H. G. nr 1186/2000 pentru aprobarea Listei cuprinzând urgenţele medico-chirurgicale, precum şi bolile infectocontagioase din grupa A, pentru care asiguraţii beneficiază de indemnizaţie pentru incapacitate temporară de muncă fără condiţii de stagiu de cotizare prin adăugarea COVID-19 pe lista bolilor infectocontagioase astfel încât să beneficieze de indemnizaţie şi cei fără stagiu de cotizare;   26.  Eliminarea plafoanelor pentru constituirea de provizioane pentru riscul de neîncasare a clienţilor;   27.  Rambursarea de urgenţă către agenţii economici a plăţilor concediilor medicale ale angajaţilor acestora;   28.  Trecerea medicamentelor, materialelor şi serviciilor SSM necesare pentru prevenţie, dezinfecţie şi protecţie de la cota redusă sau standard de TVA, la cota de 5%;   29.  Introducerea şi acordarea deductibilităţii fiscale pentru provizioanele de continuitate a activităţii;   30.  Instituirea unor măsuri privind şomajul tehnic pentru toţi agenţii economici, aplicabile inclusiv altor entităţi, inclusiv organismelor neguvernamentale care desfăşoară activităţi economice;   31.  Adoptarea de urgenţă şi cu deplină transparenţă a procedurii stabilită prin hotărâre a Guvernului, pentru punerea în aplicare a măsurilor Legii nr. 19/2020 privind acordarea unor zile libere părinţilor pentru supravegherea copiilor, în condiţiile în care măsura extinderii termenului de suspendare a cursurilor unităţilor de învăţământ este prevăzută a fi în fiinţă pe toată perioada în care este instituită starea de urgenţă;   32.  Scutirea sau cel puţin amânarea de la plata TVA, a impozitului pe venit, a contribuţiilor sociale şi a taxelor locale pentru trimestrele I şi II ale anului în curs pentru firmele din domeniul turismului;   33.  Efectuarea demersurilor către sectorul bancar în vederea instituirii unor perioade de graţie a plăţilor ratelor bancare pe o anumită perioadă fără perceperea de dobânzi sau penalităţi;   34.  Acordarea tichetelor de vacanţă cu posibilitatea utilizării imediată a acestora, concomitent cu contractarea vacanţelor;   35.  Suspendarea plăţilor pentru licenţe de transport, taxe de drum, ARR, etc. , specifice companiilor din domeniul transportului;   36.  Scutirea de la plata impozitului pe profit şi pe dividende corespunzătoare anului 2019 şi considerarea ca impozit zero pe profit şi pe dividende pentru anul 2020, dacă impozitul este reinvestit în activitatea principală;   37.  Suportarea prin bugetul Fondului Naţional Unic de Asigurări Sociale de Sănătate a tuturor cheltuielilor efectuate de către agenţii economici cu materialele specifice pentru prevenirea răspândirii virusului – măşti, dezinfectanţi etc. 
Cîţu, despre primele măsuri pentru economia în „coronacriză”:  Garanţii pentru capital de lucru de până la 10 miliarde lei pentru IMM-uri	„O mică parte din pachetul substanţial de susţinere a economiei. Suntem gata să oferim garanţii pentru ca IMM-urile să aibă acces la capital de lucru cu dobândă zero, fără alte comisioane, cu perioada de graţie extinsă, în valoare de până la 10 miliarde lei. Impactul pozitiv în economie estimat la aproximativ 70 miliarde lei”, a afirmat Cîţu. 
ANALIZĂ Un milion de români riscă să rămână pe drumuri, ca urmare a coronacrizei	În numai câteva zile, sute de firme, în special din zona serviciilor către populaţie, organizării de evenimente şi din HORECA şi-au suspendat activitatea, fapt care va genera consecinţe economice semnificative pe lanţurile de business, arată o analiză realizată de analiştii de la Frames. Potrivit lor, #Salvaţieconomia trebuie să devină mai mult decât un hashtag pe Linkedin şi celelalte reţele sociale. Restricţiile determinate de pandemia de coronavirus COVID-19 crează probleme financiare într-o economie şi aşa slab capitalizată cum este cea românească. „Dincolo de măsurile administrative, sanitare, care au legătură cu stoparea epidemiei, autorităţile trebuie să intervină pentru salvarea business-ului românesc, mai ales a microîntreprinderilor şi PFA-urile din domenii precum servicii, turism, transporturi, comerţ, evenimente, HORECA, care trec prin clipe grele. Acestea au nevoie de la Guvern de decizii urgente de ajutor, în special în zona de fiscalitate”, afirmă analiştii de la Frames. Potrivit acestora, economia se află cu spatele la zid. „95% dintre firmele din România sunt microîntreprinderi care au 1-3 angajaţi maxim şi nu dispun de resurse financiare pentru a trece peste această perioadă de restricţii. Dacă statul nu îi va ajuta fiscal, prin amânarea plăţii taxelor, prin credite fiscale, cele mai multe vor intra în blocaj, iar peste 1 milion de angajaţi vor fi afectaţi. Unii au fost trimişi deja în concedii fără plată, vor urma şomajul tehnic şi disponibilizările”, declară Adrian Negrescu, managerul Frames. Un sondaj realizat de firma de consultanţă, la comanda Factory 4. 0/Academia Industrială, în rândul a peste 300 de companii din majoritatea domeniilor de activitate, arăta zilele trecute că mediul de business a fost prins nepregătit de această coronacriză.  „Peste 70% dintre manageri declarau că nu au niciun plan de criză. Iar rezultatele negative au început să apară. Pentru că nu aveau niciun fel de buffer financiar, multe au intrat în incapacitate de plată, nu îşi mai pot onora plăţile către parteneri, iar următorul pas va fi să nu mai poată să-şi plătească salariile. Până la insolvenţă şi faliment va mai fi un simplu pas”, a mai spus acesta. La 31 ianuarie 2020, în economia românească erau active peste 1,3 milioane de firme şi PFA-uri (72% firme) Dintre acestea, microîntreprinderile înregistrează cel mai ridicat grad de indatorare, respectiv 99% (ca pondere a datoriilor totale in active), reprezintă singurul sector care înregistreaza o capitalizare negativă şi are cea mai ridicată rată a pierderii, respectiv -4,5%. „Microîntreprinderile, micile afaceri de cartier, cu 1-3 angajaţi vor fi cele mai lovite de restricţii. În prezent, aceste înregistrează cea mai extinsă durată medie de încasare a creanţelor, respectiv 233 de zile, cu două luni mai mare decât cea inregistrată înainte de criza financiară. În plus, înregistrează cel mai scăzut procent de acoperire al datoriilor totale prin cifra de afaceri, respectiv 37%”, arată analiza Frames. #Salvaţieconomia cu fapte, nu cu vorbe În timp ce mediul de afaceri trage semnale de alarmă pe bandă rulantă, autorităţile întârzie să ia măsurile necesare pentru protejarea economiei.  „Dacă nu vor lua măsuri urgent, falimentele se vor tine lanţ, pentru că, pe lanţurile comerciale, firmele sunt mult mai dependente de parteneri decât la precedenta criză. Patronii nu au bani pentru zile negre, unii au investit cu ochii închişi în leasinguri, în chirii şi planuri fanteziste, mizând pe creşterea economică. Acum, când plăţile se vor face tot mai greu, ce vor face prima dată? Vor da oameni afară, tipic românesc. Iar acest lucru se va resfrânge în scăderea abruptă a consumului, iar în final în intrarea în recesiune. Nu este un scenariu fantezist, este o realitate care ne poate aştepta în maxim două luni”, afirmă analiştii. Potrivit acestora, primele măsuri pe care statul trebuie să le ia sunt legate de amânarea termenelor de plată a taxelor salariale către buget. „Să le dăm patronilor o gură de oxigen pentru a putea plăti angajaţii. Un credit fiscal întins pe o perioadă de 6-12 luni este absolut necesar, mai ales pentru microîntreprinderi”, afirmă managerul Frames.  O altă măsură absolut necesară este crearea unui mecanism de finanţare cu dobândă zero a firmelor afectate de coronacriza economică. „Guvernul împreună cu băncile trebuie să pună la punct un program simplu şi uşor de accesat pentru IMM-uri, care să se poată împrumuta rapid, fără birocraţie, pentru a-şi putea asigura capitalul de lucru. Dobânda trebuie să fie zero sau aproape de zero, iar perioada de acordare să fie de minim 12 luni”, spun analiştii. Potrivit acestora, dacă băncile, care au o capitalizare optimă, şi statul, care să garanteze împrumuturile, nu vor ajuta economia, întreaga Românie va avea de pierdut.  „Suntem încă în prima fază a coronacrizei economice. Dacă nu se iau măsuri, urmează un adevărat coşmar, cu zeci de mii de firme închise peste noapte, cu lanţuri comerciale prăbuşindu-se în câteva zile, cu un şomaj care poate ajunge rapid la 10-12%. De pierdut vom pierde toţi, patroni, angajaţi, bănci, stat şi angajaţii de la stat”, a mai declarat Negrescu. Ce trebuie să facă angajaţii şi firmele Dincolo de ajutorul necesar al statului şi sistemului bancar, firmele şi angajaţii au, la rândul lor, responsabilităţi majore pentru a depăşi aceast criză. Potrivit companiei de consultanţă Frames, politica „struţului cu capul în pământ” trebuie evitată. „Stoparea plăţilor în economie, pe principiul – mai bine mor ei, decât eu – este de natură să accentueze şi mai mult blocajul financiar. Şi aşa plăţile se fac în medie la 4 luni în economie. Dacă firmele vor stopa plăţile către parteneri, cu scopul de a-şi asigura un capital de criză, cu siguranţă, în cele din urmă, vor cădea şi ele în plasa coronacrizei. Oamenii de afaceri trebuie să acţioneze solidar, să discute întârirea relaţiilor de afaceri”, spun experţii de la Frames. Potrivit acestora, firmele trebuie să evite tentaţia de a renunţa uşor la angajaţi, în speranţa că îşi vor salva activitatea. „Dacă renunţi acum la un angajat, peste câteva luni, când lucrurile vor reveni pe linia de plutire, vei suporta consecinţele. De unde vei mai găsi salariaţi specializaţi în activitatea ta? La ce preţ? Cât te va costa să îţi refaci echipa?”, arată analiza. Potrivit experţilor, un lucru este sigur în acest moment. Antreprenorii trebuie să-şi reconsidere planurile de afaceri pentru 2020, să plece de la reevaluarea condiţiilor pieţei şi a implicaţiile pe termen lung. Printre măsurile absolut necesare în condiţiile coronacrizei economice, analiştii subliniază reechilibrarea costurilor pe baza previziunilor revizuite ale veniturilor alături de reconsiderarea investiţiilor. Analiza performanţei clienţilor, de la cei rău-platnici la cei neprofitabili, trebuie să fie, de asemenea, în prim-plan, alături de deblocarea banilor din active non-core business, precum terenuri, depozite, spaţii comerciale, autovehicule sau echipamente pentru funcţii secundare. 
Orban:  Economia trebuie să funcţioneze. Guvernul va adopta măsuri pentru companii şi angajaţi. Vom avea nevoie de rectificare înainte de termen	„Din păcate această epidemie are un efect negativ asupra multor domenii economice. În cursul săptămânii trecute, am construit un grup de lucru care să analizeze impactul economic al epidemiei şi care să pregătească o serie de măsuri necesare pentru a susţine toate domeniile economice care sunt afectate de epidemie”, a declarat Ludovic Orban, în cadrul unei videodeclaraţii de presă, în contextul în care este izolat la domiciliu.  Premierul a precizat că „este clar că în domeniul transportului, atât rutier cât şi de marfă, domeniul industriei ospitalităţii – hoteluri, restaurante, cafenele –, domeniul publicităţii, al organizării de evenimente, impactul epidemiei este foarte mare”.  El a spus că Guvernul este pregătit în cursul săptămânii viitoare, după o consultare amplă a partenerilor sociali – atât patronate, cât şi sindicate – să adopte măsuri rapide atât pentru susţinerea companiilor afectate, cât şi pentru susţinerea angajaţilor care riscă să aibă de suferit de pe urma reducerii drastice a activităţii. „Vom face analize, studii de impact, vor urma evaluări pe fiecare domeniul astfel încât să adoptăm oricând este necesar măsuri care să poată să vină în sprijinul acestei zone care este afectată de economie”, a spus el. Premierul a solicitat tuturor angajaţilor instituţiilor statului să fie pe deplin organizaţi, să susţină toate măsurile adoptate de Guvern, mediului privat i-a cerut să fie extrem de dispus spre dialog , spre cooperare, pentru adoptarea celor mai bune decizii. „Noi ne dorim ca Guvernul să adopte cele mai bune soluţii pentru mersul înainte al economiei. Economia trebuie să funcţioneze, economia este fundamentală. Ea trebuie să meargă în condiţiile care sunt date cât mai aproape de normal. Reducerea impactului epidemiei în economie trebuie să fie un efort conjugat, atât al companiilor, cât şi al angajaţilor”, a mai spus Orban. Premierul a declarat, de asemenea, că Guvernul va avea cu siguranţă nevoie să facă o rectificare bugetară şi, de aceea, a modificat legislaţia pentru a putea face acest lucru. „Am introdus posibilitatea rectificării bugetare înainte de termenul permis. Cu siguranţă vom avea nevoie de rectificare bugetară şi o vom face imediat ce vom avea o situaţie reală a nevoilor crescute în domeniul sănătăţii, finanţării spitalelor”, a spus el. 
Comisia Europeană:  Economia UE s-ar putea contracta cu 1% în 2020 din cauza coronavirus
	„Criza COVID-19 este estimată să aibă un impact negativ foarte mare asupra UE şi zonei euro. Impactul direct, prin toate canalele, este aşteptat să reducă creşterea reală a PIB în 2020 cu 2,5 puncte procentuale, comparativ cu situaţia în care nu ar fi fost o pandemie”, se arată în documentul Comisiei Europene.  „Având în vedere că în 2020 creşterea reală a PIB în Uniunea Europeană era prognozată 1,4%, acest lucru ar însemna o contracţie cu 1% a PIB în 2020, cu o revenire substanţială, dar nu completă în 2021”, susţine documentul menţionat.  Cu toate acestea, o serie de oficiali precum şi un document intern al Comisiei arată că impactul negativ al coronavirusului va fi unul de 3,9 puncte procentuale, în loc de unul de 2,5 puncte procentuale, ceea ce înseamnă că recesiunea ar fi mult mai gravă decât minus 1%. Miniştrii europeni de Finanţe discută noi moduri de a face faţă prejudiciilor economice provocate de epidemie. Este de aşteptat ca ei să vină cu un pachet coordonat de răspuns economic. 
Chiriţoiu:  Îngheţarea preţurilor ar fi adus penurie de alimente ca pe timpul lui Ceauşescu	„Retailul alimentar a fost un sector supus şocului la începutul pandemiei şi a rezistat, am văzut creşteri moderate, a fost o creştere mare a cererii şi o presiune mare pe lanţurile logistice, când statele închideau graniţele sau când şoferilor nu li se mai permitea să circule, erau puşi în carantină”, a spus Chiriţoiu, citat de Agerpres.  	  	
Cu toate acestea, sectorul a funcţionat bine şi s-a redresat. 
„Cu toată această presiune, cu panica din rândul populaţiei, sectorul a funcţionat, n-am ajuns să avem penurie sau preţuri foarte mari, ceea ce ne arată rezilienţa sectorului. Aici sunt mândru că am contribuit şi noi la calmarea spiritelor”, a precizat oficialul Concurenţei.  	  	Potrivit acestuia, a existat discuţia în rândul autorităţilor dacă este bine să fie plafonate preţurile, însă, din fericire, nu a fost luată o astfel de măsură.  	  
„Era un risc real să ne trezim, la începutul pandemiei, cu măsuri panicarde precum îngheţarea preţurilor, care ar fi dus la o catastrofă, la situaţia din comunism, cine îşi mai aminteşte, cu lipsă de alimente şi cozi la magazine. Mă bucur că minţile mai calme au câştigat această dezbatere şi nu am recurs la măsuri de panică, care ar fi făcut mult mai rău decât bine”, a subliniat Chiriţoiu.  	  	
Potrivit acestuia, Consiliul Concurenţei a avut date în timp real privind evoluţia preţurilor principalelor produse alimentare din Monitorul Preţurilor la alimente, iar acest lucru a ajutat autorităţile să ia deciziile înţelepte. "
Studiu:  Veniturile românilor, printre cele mai afectate de pandemie. Cetăţenii căror state sunt mulţumiţi de cât câştigă	
"Conform sondajului, românii se declară şi printre cei mai afectaţi din UE din punct de vedere al venitului din cauza pandemiei.  	 
Astfel, 55% dintre români spun că veniturile deja le-au fost afectate de coronavirus, locul al doilea în UE împreună cu Spania şi Grecia, cu aceeaşi proporţie, pe primul loc fiind Cipru (57%).  		 
 La polul opus se află Danemarca, unde doar 17% dintre cetăţeni spun că veniturile le-au fost afectat de coronavirus, urmată de Luxemburg (19%), Olanda şi Finlanda (21%).   Totuşi, când au fost întrebaţi direct care au fost efectele pandemiei asupra situaţiei lor economice şi au putut alege răspunsul, cetăţenii europenii care au răspuns în proporţia cea mai mare că au pierdut venituri sunt ungurii (44%), urmaţi de spanioli (42%), ciprioţi (41%) şi greci (40%).   Răspunsul oferit în cea mai mare proporţie de români (35%) este că au fost nevoiţi să-şi folosească mai devreme decât era prevăzut economiile personale. Conform sondajului, doar 6% dintre români sunt foarte mulţumiţi de măsurile luate de guvern pentru combaterea pandemiei, iar 31% se declară destul de mulţumiţi. România se plasează pe locul 20 în UE-27 din acest punct de vedere.  	  	
În acelaşi timp, 60% dintre români se declară nu foarte mulţumiţi şi deloc mulţumiţi de măsurile luate de guvern pentru combaterea pandemiei.  	  	
Pe primele cinci locuri ale gradului de satisfacţie pentru măsurile luate de guvern se află Danemarca (75%), Luxemburg (74%), Finlanda (71%), Germania (67%) şi Irlanda (66%)	La polul opus, clasamentul statelor celor mai nemulţumite de măsurile luate de guvern împotriva pandemiei este condus de Spania (68%), Bulgaria şi Croaţia (64%), Polonia (63%), Belgia şi Franţa (62%).  	  	
România se află pe locul 20 şi când vine vorba despre faptul că măsurile luate pentru combaterea pandemiei ar putea justifica limitarea drepturilor individuale.  	  	Astfel, doar 49% dintre români au spus că lupta împotriva coronavirusului justifică pe deplin limitarea drepturilor individuale, într-un clasament dominat de Finlanda şi Irlanda (77%), şi încheiat de Slovenia (37%) şi respectiv Polonia şi Bulgaria (câte 38%).  	  	De partea cealaltă, 47% dintre români au afirmat că se opun cu fermitate oricărei limitări a drepturilor individuale motivate fie şi de combaterea pandemiei, un procent care ne plasează pe locul şapte în UE din acest punct de vedere.  	  	
În acelaşi timp însă, o mare proporţie a românilor (59%, locul 2 în UE) percepe beneficiile pentru sănătate ale restricţiilor ca fiind mai mari decât pagubele economice provocate de acestea. Pe primul loc din punctul de vedere al acestei percepţii se află Malta (70%) şi pe locul trei Irlanda (58%).  	  	
La polul opus, în care majorităţi substanţiale ale cetăţenilor susţin că pagubele economice ale restricţiilor sunt mai mari decât beneficiile pentru sănătate, se află Bulgaria (69%), Ungaria (67%) şi Slovenia (66%).  	  	
Studiul a fost efectuat online de Kantar între 25 septembrie şi 7 octombrie, pe un eşantion de 24. 812 participanţi din 27 de ţări membre UE. "
Piaţa muncii în pandemie:  Mai multe responsabilităţi pe aceiaşi bani	
Comparativ cu perioada anterioară Covid-19, pentru 44,5% dintre companii contează acum mai ales flexibilitatea celor din echipă privind responsabilităţile pe care le au, în timp ce 36% dintre angajatori se aşteaptă la o adaptabilitate mai mare a acestora la schimbările prin care trece compania. De altfel, 40% dintre companiile respondente la sondajul BestJobs spun că păstrează echipa intactă în perioada următoare, în timp ce 27% vorbesc despre restrângere de activitate şi disponibilizări de până la maxim 10% din personal.  În ceea ce priveşte evoluţia numărul de angajaţi din martie, de când a început criza Covid-19, şi până în prezent, aproape două treimi dintre companiile sondate (64%) spun că şi-au menţinut acelaşi număr de angajaţi sau chiar au mărit echipa (18%) pe fondul creşterii anumitor activităţi din companie. În rândul candidaţilor pentru poziţii noi, principalele abilităţi şi competenţe pe care companiile le caută şi pe care pun mai mult accent sunt adaptarea la contextul actual al pieţei muncii şi al companiei (64,54%), uşurinţa în a se integra mai rapid în echipă, în contextul limitării interacţiunii sociale (53%), flexibilitate în ceea ce priveşte locul de desfăşurare al activităţii, de la sediul companiei sau de acasă (31%), dar şi abilităţi antreprenoriale (28%) sau competenţe noi (21%).  Interviurile de angajare se desfăşoară şi ele preponderent online (70%), iar în acest context angajatorii români observă că interesul candidaţilor a crescut, fiind înregistrate cu până la 48% mai multe aplicări la joburi, faţă de perioada ianuarie-martie. Salariile se menţin la un nivel similar cu perioada anterioară declanşării pandemiei În cea mai complicată perioadă de după criza financiară din 2009, 57% dintre companii spun că nivelul salarial s-a păstrat, comparativ cu perioada anterioară declanşării pandemiei de coronavirus.  Mai bine de jumătate dintre companii spun însă că nu vor adăuga noi beneficii extrasalariale în această perioadă, în timp ce 12% dintre respondenţi oferă salariaţilor noi beneficii, precum şedinţe de coaching pentru dezvoltarea personală şi profesională. Sondajul a fost efectuat în perioada 01-22 octombrie 2020, pe un eşantion de 220 companii mici, medii şi mari din România. 
Raport BNR:  Efectele pandemiei asupra economiei româneşti
	Semnele încetinirii activităţii economice au putut fi observate în ponderea importantă a companiilor care estimează scăderea activităţii cu mai mult de 25%, creşterea ratei şomajului în luna aprilie 2020 până la 4,8%, trimiterea în şomaj tehnic a peste 1 milion de angajaţi din economie pe perioada stării de urgenţă pe fondul întreruperii parţiale sau complete a activităţii şi majorarea deficitului bugetar la 6,7% din produsul intern brut. Odată cu pandemia, riscurile sistemice la adresa stabilităţii financiare din România au crescut substanţial, afirmă Banca Naţională. Au apărut două riscuri severe, respectiv reducerea rapidă a încrederii investitorilor în economiile emergente şi deteriorarea echilibrelor macroeconomice interne. Raportul precedent al BNR nu identifica niciun risc sistemic sever, doar două riscuri ridicate. Un al treilea risc ridicat este cel privind cadrul legislativ incert şi impredictibil în domeniul financiar-bancar. Alte două riscuri sunt de intensitate moderată şi privesc nerambursarea creditelor contractate de către sectorul neguvernamental şi accesul la finanţare a economiei reale. BNR estimează că toate cele cinci riscuri vor creşte, în perioada următoare.  Cele mai afectate sectoare BNR a identificat 17 sub-sectoare economice care pot fi puternic afectate de contextul economic generat de pandemia COVID-19 şi, respectiv, 17 sectoare care pot fi afectate de o manieră moderată. Printre sectoarele şi subsectoarele pentru care se anticipează un impact ridicat se numără:  industria textilă, industria prelucrătoare, industria auto, transporturi aeriene, hoteluri şi restaurante, tranzacţii imobiliare, agenţii turistice şi turoperatori, activităţi de spectacole, culturale şi recreative.  Câteva din sectoarele cu impact moderat sunt următoarele:  industria alimentară, industria prelucrătoare, construcţii, comerţ, curierat, depozitare, transporturi terestre şi pe apă. Cum este afectată populaţia Banca Naţională este de părere că şi populaţia va fi afectată de pandemia de coronavirus, prin diminuarea veniturilor şi prin deteriorarea condiţiilor de pe piaţa imobiliară. În plus, inegalităţile sociale s-ar putea accentua, cea mai vulnerabilă categorie a forţei de muncă fiind de regulă reprezentată de cei cu abilităţi mai scăzute, care desfăşoară activităţi ce nu pot fi sistate sau tinerii. Totodată, vor scădea sumele trimise de românii care lucrează în străinătate, din cauza revenirii în ţară a unui număr ridicat de emigranţi. În schimb, BNR estimează că românii vor economisi din ce în ce mai mult, în valută, din precauţie.  Oportunităţi Separat de problemele cauzate de pandemie economiei româneşti, BNR întrevede şi o serie de oportunităţi, respectiv restructurarea economiei româneşti prin încurajarea activităţilor cu grad de tehnologizare ridicat, dar şi prin accelerarea procesului de digitalizare a economiei şi ieşirea de pe piaţă a firmelor neviabile din punct de vedere economic. BNR estimează că industria alimentară poate deveni un sector strategic în România, deoare ce situaţiile financiare arată că această industrie este un sector profitabil, deşi performanţa nu este foarte sustenabilă. Un alt sector strategic în contextul actual este cel al industriei produselor farmaceutice şi activităţile referitoare la sănătatea umană, mai consideră BNR. 
Economia Italiei se va contracta cu 8,3% în acest an din cauza pandemiei	În raportul bianual referitor la perspectivele economice, ISTAT a redus estimarea unei creşteri economice de 0,6%, făcută în decembrie 2019, înainte de izbucnirea epidemiei. De la descoperirea epidemiei, pe 21 februarie, boala a omorât aproape 34. 000 de oameni în Italia, fiind al patrulea mare bilanţ la nivel mondial. Restricţiile adoptate de autorităţi pentru a reduce extinderea bolii au dus la oprirea activităţii majorităţii fabricilor şi serviciilor, în cea mai mare parte a lunii martie şi a lunii aprilie. ”În acest an, declinul PIB va fi determinat în primul rând de scăderea cererii interne”, potrivit ISTAT, care anticipează că cheltuielile gospodăriilor se vor reduce cu 8,7%, iar investiţiile cu 12,5%. Banca Italiei anticipează o contracţie economică cu 9,2%, Comisia Europeană de 9,5%, în timp ce guvernul a prognozat în aprilie o scădere de 8%. Biroul de statistică se aşteaptă ca economia să îşi revină parţial anul viitor, cu o creştere a PIB de 4,6%. Prognoza pentru 2020 a biroului de statistică se bazează pe estimarea că declinul PIB din trimestrul al doilea va fi mai accentuată decât scăderea de 5,3% consemnată în primele trei luni ale anului şi că economia va începe să îşi revină în semestrul al doilea. Biroul de statistică porneşte de la ideea ”că nu va avea loc o revenire semnificativă a epidemiei de coronavirus în a doua jumătate a anului”. ISTAT prognozează pentru 2020 o rată medie a şomajului de 9,6%, în scădere faţă de estimarea din decembrie de 9,9%, declinul fiind determinat de numărul mai mic al oamenilor care caută un loc de muncă, din cauza declinului economic. Numai în luna aprilie au fost pierdute 274. 000 de locuri de muncă, potrivit datelor publicare de ISTAT în această lună, dar rata şomajului a scăzut la 6,3%, cel mai redus nvel atins în ultimii peste 12 ani, pentru că oamenii nu au mai încercat să se angajeze din cauza urgenţei coronavirusului. 
Deficitul bugetar a explodat la 26 miliarde lei, după primele patru luni, din cauza pandemiei	
"Execuţia bugetară pe primele patru luni publicată miercuri de Ministerul Finanţelor arată că mai mult de jumătate din deficitul de 26,82 miliarde lei este generat de sumele lăsate în mediul economic prin facilităţile fiscale adoptate pentru combaterea efectelor epidemiei de COVID-19.  Guvernul estimează că deficitul bugetar al României va ajunge la 6,7% în acest an, atât în termeni cash, cât şi ESA.  	„Creşterea deficitul bugetar aferent primelor patru luni ale anului curent, comparativ cu cel înregistrat în perioada similară a anului trecut, este explicată în principal de evoluţia nefavorabilă a încasărilor bugetare în lunile martie si aprilie ca urmare a amânarea plăţii unor obligaţii fiscale de către agenţii economici pe perioada stării de urgenţă (11,1 miliarde lei) şi restituirile suplimentare de TVA de 3,11 miliarde lei pentru susţinerea lichidităţii în sectorul privat cu un impact semnificativ în martie, în timp ce în luna aprilie dinamica veniturilor a revenit în teritoriul pozitiv. De asemenea, pe partea de cheltuieli, faţă de creşterea bugetară prin efectul legilor s-a înregistrat o creştere a cheltuielilor de investiţii cu 3,15 miliarde lei faţă de aceeaşi perioadă a anului precedent, precum şi plăţi cu caracter excepţional generate de epidemia COVID-19 de aproximativ 1,2 miliarde lei”, arată Ministerul Finanţelor.  Veniturile bugetului general consolidat 		
Veniturile bugetului general consolidat au însumat 98,21 miliarde lei în primele patru luni ale anului 2020, în scădere cu 1,3% faţă de nivelul înregistrat în perioada similară a anului trecut, reflectând contracţia încasărilor bugetare în martie (-25,1% an/an), ca urmare a facilităţilor fiscale acordate pentru susţinerea economiei în contextul instituirii stării de urgenţă. În luna aprilie veniturile totale au crescut cu 1,16 miliarde lei, respectiv 4,7%, susţinute de dinamica veniturilor fiscale (impozit pe profit, impozit pe salarii şi venit şi accize) şi sume primite de la UE în contul plăţilor efectuate.  		
Încasările din impozitul pe salarii şi venit au înregistrat 7,85 miliarde lei în primele patru luni ale anului curent, cu 7,9% mai mari faţă de perioada similară a anului trecut. Această majorare a fost susţinută de creşterea numărului de salariaţi cu 0,5% şi a câştigului mediu brut la nivelul economiei cu 8,5% în perioada decembrie-martie 2020 comparativ cu perioada similară a anului precedent.  		
În structură, cea mai importantă categorie - încasările din impozitul pe salarii au crescut cu 3,1% în primele patru luni. După un avans însemnat în primele două luni, se remarcă o decelerare în martie-aprilie (datorată atât prorogării termenului de plată a impozitului pe venit, odată cu instituirea stării de urgenţă, cat şi încetinirii câştigului salarial în economie la 6,7% în martie).  Contribuţiile de asigurări au înregistrat 36,24 miliarde lei în primele patru luni ale anului 2020 şi prezintă o creştere de 1,1% faţă de nivelul înregistrat în perioada corespunzătoare a anului trecut. Similar evoluţiei veniturilor din impozitul pe venit, dinamica încasărilor din contribuţii sociale a fost influenţată de decelerarea fondului de salarii din economie. Totodată, contribuţiile sociale au fost afectate de modificarea bazei de calcul a CAS şi CASS datorată de salariaţii cu contract individual de muncă cu timp parţial şi de prorogarea termenului de plată a declaraţiei unice privind impozitul pe venit şi contribuţiile sociale datorate de persoanele fizice de la 15 martie 2020 la data de 25 mai 2020 inclusiv.  		
Prorogarea termenului de plată a condus la reducerea veniturilor din contribuţii sociale în luna aprilie (-1,7%, an/an), încasările fiind cu 1,46 miliarde lei mai reduse decât obligaţiile fiscale declarate de către contribuabili.  		
Încasările din impozitul pe profit au însumat 6,46 miliarde lei în primele patru luni ale anului curent, în scădere cu 8,2% (-0,57 miliarde lei) faţă de perioada corespunzătoare a anului trecut. Evoluţia negativă este explicată de amânarea achitării unor obligaţii fiscale în lunile martie de către contribuabilii plătitori de impozit pe profit (OUG nr. 29/2020) şi de bonificaţiile de 5% pentru marii contribuabili, respectiv 10% pentru contribuabilii mici şi mijlocii, acordate pentru plata la scadenţă a impozitului pe profit (OUG 33/2020, impact de 219 miioane. lei). Totuşi, acordarea bonificaţiilor a condus la o dinamică pozitivă a veniturilor din impozitul pe profit în aprilie, de 27,6% (an/an).  		
Încasările din TVA au înregistrat 15,94 miliarde lei în primele patru luni ale anului 2020, în scădere cu 18,8% faţă de nivelul înregistrat în perioada similară a anului trecut.  		Evoluţia încasărilor nete de TVA în primele patru luni ale anului a fost influenţată negativ de:  (i) creşterea rambursărilor de TVA cu 51,7% (an/an), nivelul record al acestora fiind atins în luna martie, odată cu instituirea stării de urgenţă, cu scopul de a asigura companiilor un nivel de lichiditate suplimentar pe perioada stării de urgenţă;   (ii) prorogarea termenului de plată pentru lunile martie - aprilie;   (iii) evoluţiile economice nefavorabile din sectoarele economice, începând cu luna martie, pe fondul instituirii stării de urgenţă:  comerţul cu amănuntul, serviciile de piaţă prestate populaţiei şi industria.  		
Veniturile din accize au însumat 10,15 miliarde lei în primele patru luni ale anului 2020 şi prezintă un avans de 12,5% faţă de nivelul înregistrat în perioada similară a anului trecut.  		Veniturile din accizele pentru produse energetice au scăzut în primele patru luni ale anului cu 9,6% an/an, în principal ca urmare a reducerii încasărilor în lunile martie (-10,9% an/an) şi aprilie (-36,6%), de altfel aşteptată în contextul instituirii stării de urgenţă. Veniturile din accizele pentru produsele din tutun au înregistrat în primele patru luni ale anului un avans semnificativ de 40,34% (an/an), susţinut şi de majorarea nivelului accizei la ţigarete cu 4,2%.  	Veniturile din taxele pe utilizarea bunurilor au înregistrat 1,97 miliarde lei, în creştere cu 50,6% comparativ cu primele patru luni ale anului 2019, inclusiv încasările din taxele pentru prelungirea unor licenţe a frecvenţelor radio (HG nr. 226/2020).  		
Veniturile nefiscale au înregistrat 7,36 miliarde lei în primele patru luni ale anului 2020, în creştere cu 7,0% faţă de încasările din aceeaşi perioadă a anului 2019. Dinamica pozitivă a veniturilor nefiscale a fost atenuată de scăderea încasărilor din luna aprilie. Sumele rambursate de Uniunea Europeană în contul plăţilor efectuate şi donaţii au totalizat 5,9 miliarde lei în primele patru luni ale anului 2020, în creştere cu 15,2% faţă de perioada similară a anului trecut.  Cheltuielile bugetului general consolidat 		
Cheltuielile bugetului general consolidat în sumă de 125,03 miliarde lei au crescut în termeni nominali cu 12,7% faţă de aceeaşi perioadă a anului precedent. Exprimate ca procent din Produsul Intern Brut, cheltuielile au înregistrat o creştere cu 1,1 puncte procentuale de la 10,5% din PIB 2019 la 11,6% din PIB în 2020. Majorarea cheltuielilor se datorează şi măsurilor care au fost avute în vedere pentru combaterea epidemiei de COVID-19, respectiv a sumelor necesare finanţării în regim de urgenţă a cheltuielilor de gestionare a situaţiei epidemiologice cauzate de răspândirea coronavirusului SARS-CoV-2, pe de o parte, precum şi a măsurilor cu caracter excepţional, în domeniul social şi economic, pentru diminuarea efectelor negative asupra economiei cauzate de măsurile adoptate pentru limitarea infectării în rândul populaţiei. Astfel, doar în luna aprilie s-au plătit 312 milioane lei pentru indemnizaţii acordate pe perioada suspendării temporare a contractului individual de muncă din iniţiativa angajatorului, 95,9 milioane lei pentru indemnizaţii acordate pentru alţi profesioniştii, precum şi pentru persoanele care au încheiate convenţii individuale de muncă care întrerup activitatea ca urmare a efectelor SARS-CoV-2, 0,2 mil lei pentru indemnizaţii acordate părinţilor pentru supravegherea copiilor pe perioada închiderii temporare a unităţilor de învăţământ.  Cheltuielile de personal au însumat 35,07 miliarde lei, în creştere cu 6% comparativ cu aceeaşi perioadă a anului precedent, reflectându-se majorările salariale, îndemnizaţia de hrană, atât cele aplicate începând cu 1 ianuarie 2019, acordate în temeiul Legii cadru nr. 153/2017 privind salarizarea personalului plătit din fonduri publice, cât şi majorările salariale aplicate cu 1 ianuarie 2020. Exprimate ca pondere în PIB, cheltuielile de personal reprezintă un nivel de 3,2% din PIB , cu 0,1 puncte procentuale peste nivelul din aceeaşi perioadă a anului anterior. Cheltuielile de personal în luna aprilie au fost de 8,85 miliarde lei, înregistrându-se anumite economii faţă de lunile precedente.  Cheltuielile cu bunuri şi servicii au fost 16,70 miliarde lei, în creştere cu 19,5% faţă de anul precedent. În cadrul bugetului general consolidat, majorările faţă de medie se înregistrează la nivelul administraţiei locale (22,9%) şi la instituţiile publice finanţate integral sau parţial din venituri proprii (22,5%), majorări determinate în special de plăţi suplimentare pentru medicamente, materiale sanitare, reactivi şi alte produse necesare diagnosticării şi tratării pacienţilor infectaţi cu coronavirusul SARS-CoV-2.  		
De asemenea, o creştere se reflectă şi la bugetul Fondului naţional unic de asigurări sociale de sănătate de 14,8% faţă de aceeaşi perioadă a anului anterior determinată de deconturile mai mari pentru plata medicamentelor care fac obiectul contractelor cost-volum rezultat şi pentru decontarea serviciilor medicale în ambulatoriu.  Cheltuielile cu asistenţa socială au fost de 43,72 miliarde lei în creştere cu 17,2% comparativ cu aceeaşi perioadă a anului precedent. Evoluţia cheltuielilor cu asistenţa socială a fost influenţată, în principal, de majorarea punctului de pensie, începând cu 1 septembrie 2019, cu 15%, respectiv de la 1. 100 lei la 1.265 lei, a îndemnizaţiei sociale pentru pensionari garantată cu 10%, majorarea alocaţiilor de stat pentru copii începând cu 1 mai 2019, precum şi indexarea acestora cu rata inflaţiei din anul 2019, începând cu 1 ianuarie 2020. Totodată, începând cu luna aprilie s-au realizat plăţi determinate de măsurile care au fost luate cu caracter excepţional, în domeniul social şi economic, pentru diminuarea efectelor negative generate de pandemia de COVID 19, cum ar fi plata pentru indemnizaţii acordate pe perioada suspendării temporare a contractului individual de muncă din iniţiativa angajatorului în valoare de 312 milioane lei şi pentru indemnizaţii acordate pentru alţi profesioniştii, precum şi pentru persoanele care au încheiate convenţii individuale de muncă care întrerup activitatea ca urmare a efectelor SARS-CoV-2 în valoare de 95,9 milioane lei. De asemenea, se continuă ritmul accelerat de decontări ale indemnizaţiilor de asigurări sociale de sănătate pentru concedii medicale în scopul diminuării stocului de plăţi restante aferente acestora, astfel că în luna aprilie plăţile au fost de 365,9 milioane lei.  Cheltuielile cu subvenţiile au fost de 3 miliarde lei, cea mai mare parte dintre acestea fiind alocate către sectorul agricol, respectiv ajutoarele naţionale tranzitorii în sectorul vegetal şi zootehnic.  Alte cheltuieli au fost de 1,91 miliarde lei, reprezentând, în principal, sume aferente titlurilor de plată emise de Autoritatea Naţională pentru Restituirea Proprietăţilor, conform legislaţiei în vigoare, burse pentru elevi şi studenţi, alte despăgubiri civile, precum şi indemnizaţii acordate părinţilor pentru supravegherea copiilor pe perioada închiderii temporare a unităţilor de învăţământ (0,2 milioane lei).  Cheltuielile privind proiectele finanţate din fonduri externe nerambursabile (inclusiv subvenţiile de la Uniunea Europeană aferente agriculturii) au fost de 6,91 miliarde lei, cu 20,5% mai mari comparativ cu aceeaşi perioadă a anului precedent.  Cheltuielile pentru investiţii, care includ cheltuielile de capital, precum şi cele aferente programelor de dezvoltare finanţate din surse interne şi externe, au fost în valoare de 9,96 miliarde lei, cu 46,3% mai mult decât aceeaşi perioadă a anului precedent. În cadrul bugetului general consolidat, majorările apar la bugetul de stat şi la bugetele locale atât din fonduri naţionale, cât şi aferente proiectelor finanţate din fonduri externe nerambursabile.  		De asemenea, din bugetul Ministerului Afacerilor Interne s-au plătit 191,9 milioane lei pentru achiziţionarea de produse - stocuri de urgenţă medicală, inclusiv scannere termice pentru combaterea răspândirii infecţiei cu coronavirusul SARS-COV-2. "
Jumătate de miliard de oameni, ameninţaţi de sărăcie din cauza pandemiei	Organizaţia Oxfam, cu sediul la Oxford - Marea Britanie, a avertizat că pandemia de coronavirus ar putea arunca în sărăcie o jumătate de miliard de persoane în întreaga lume şi cere ajutorul liderilor mondiali să cadă de acord asupra unei soluţii de salvare a economiei mondiale pentru a menţine ţările în curs de dezvoltare pe linia de plutire, scrie The Guardian, citat de Mediafax.  Oxfam a creat un raport în care sugerează o creştere a sărăciei între 6 şi 8% , comparativ cu nivelurile din 2018. „Acest lucru ar putea da înapoi lupta împotriva sărăciei cu un deceniu şi chiar cu 30 de ani în unele regiuni, precum Africa Subsahariană, Orientul Mijlociu şi Africa de Nord”, se arată în raport. În aceste condiţii, organizaţia cere mai mult sprijin pentru întreprinderile mici, precum şi suspendarea imediată a plăţilor datoriei ţărilor sărace. De asemenea, Oxfam face apel şi la FMI să emită 1 trilion de dolari în Drpturile Speciale de Tragere (DST) ca un stimulent economic global unic.  Peste 1,5 milioane de cazuri de infectare la nivel global Numărul cazurilor de infectare cu noul coronavirus a depăşit 1,5 milioane, potrivit Universităţii Johns Hopkins.  Decesele au trecut, de asemenea, de limita de 88. 000 la nivel mondial.  În prezent, în Statele Unite ale Americii sunt confirmate cele mai multe cazuri de COVID-19, ultimele date indicând 432. 000 de persoane infectate. Numărul morţilor a depăşit 14. 800, după ce miercuri au fost înregistrate cele mai multe decese într-o singură zi, anume 1. 922. 
Următorul risc global:  pandemia de sărăcie	"Acesta este mesajul pe care-l transmite organizaţia OXFAM în cel mai recent raport al său, Preţul demnităţii:  „criza economică provocată de coronavirus ar putea să trimită direct în zona sărăciei peste 500 milioane de oameni. . . dacă nu se iau măsurile strict necesare, această criză va provoca imense suferinţe din cauza exploatării inegalităţii extreme între bogaţi şi săraci, între naţiuni bogate şi naţiuni sărace, între bărbaţi şi femei. . . între 6% şi 8% din populaţia mondială ar putea să fie afectată de sărăcie deoarece guvernele au oprit economia în mai multe ţări în scopul de a opri propagarea virusului. Aceasta înseamnă o contracţie potenţială de 10 ani în lupta împotriva sărăciei, chiar de 30 de ani în unele regiuni ca Africa subsahariană, Orientul Mijlociu şi Africa de Nord. În consecinţă, ca urmare a pandemiei de acum, mai mult de jumătate din populaţia mondială ar putea fi condamnată să trăiască sub pragul de sărăcie“.  	
Aici aveţi explicaţia reală a uriaşei dileme cu care se confruntă acum liderii ţărilor din G7 şi G20:  ce facem, ne asumăm un risc mortal la propriu pentru toate naţiunile noastre şi luăm decizia de a redeschide pieţe muncii şi reporni motoarele economiei, cu certă posibilitate de propagare globală a unui al doilea sau al treilea val al epidemiei ce se poate relansa oricând în lipsa unui vaccin sau unui tratament eficient? Sau, dimpotrivă, vor fi urmate mesajele de prudenţă maximă lansate de comunitatea ştiinţifică şi de profesioniştii din sistemele de sănătate care spun că, spre exemplu în SUA (unde a fost depăşit pragul de 2000 de decese pe zi, fără să se fi atins vârful de epidemiei) s-ar putea produce o tragedie enormă dacă s-ar renunţa la măsurile severe de protecţie şi sistemul de carantină.  Corelarea celor trei crize 	Şi nu din înalte şi deosebit de lăudabile considerente umaniste începe îngrijorarea deoarece apare foarte probabilă – în cazul în care se menţin actualele tendinţe – o corelare între cele două pandemii care at putea avea o lungă perioadă de suprapunere. Caz în care poate fi generată o enormă nouă presiune socială, dublată sau coroborată sau, cum spun acum unele studii, iniţiată de o criză alimentară produsă în condiţiile unei dereglări climatice extraordinar de ample.   	Urmează trei reuniunii vitale pentru discuţia globală asupra regimului ieşii din criză şi evitarea amplificării recesiunii şi a opri alunecarea în zona de dezastru:  e vorba despre „reuniunile de primăvară“ ale Băncii Mondiale şi FMI 17-19 aprilie, iar miniştrii de finanţe din G20 şi guvernatorii Băncilor centrale se vor întâlni avea pe 15 aprilie. Şi aici avem o altă dilemă deschisă şi deloc uşoară:  se va ajunge oare la un acord pentru elaborarea unui model de ieşire din criză pe baza unui model etapizat recomandat (modelul în „V“ sau în „L“)? Dacă da, va fi credibilă perspectiva unei solidarităţi de acţiune a tuturor guvernelor din ţările cu economiile-motor de dezvoltare ale planetei? Varianta de schimb fiind cea mai riscantă şi dramatică dar care prezintă „avantajul supravieţuirii garantate la scară mică“, adică măsuri cu caracter populist şi valoare electorală vizând, cu orice risc, reluarea activităţii economice şi scăderea nivelului şomajului.  	
Necunoscuta centrală a acestei discuţii stă în evaluarea duratei reale a pandemiei. Sigur că principala variantă de lucru se bazează pe faptul că, în două-trei luni, poate cel mai târziu sfârşitul anului, va exista pe piaţă atât vaccinul, cât şi tratamentul pentru COVD-19. în principiu, spun experţii, adoptând încă de acum măsuri riguroase de ordin financiar, ar fi posibil ca ţările dezvoltate să reziste şi să asigure injectarea pe piaţele naţionale a sumelor necesare pentru ajutorarea companiilor mici, medii şi mari de a micşora cumva efectele loviturilor pe care le primesc în perioadă de pandemie. de acum. Dar nimeni nu ştie să evalueze, nici măcar cu o aproximaţie care să fie considerată realistă, cum va arăta, în aceste ţări, economia post-pandemie, care anume dintre companii vor funcţiona în continuare şi ce va rămâne închis. Şi asta complică enorm ecuaţia de supravieţuire în ţările din următorul cerc, cele care depind (câteodată în totalitate) de nivelul comenzilor de producţie sau materii prime lansate de ţările dezvoltate.  	În acest ţări impactul este deja devastator:  conform estimărilor ONU, ca urmare a pandemiei, piaţa muncii din Africa s-ar putea reduce la jumătate. În altă parte a lumii, în Bangladesh – notează raportul OXFAM – mai mult de 1 milion de persoane din sectorul textile au intrat acum în şomaj din cauza anulării comenzilor din ţările dezvoltate.  	
O asemenea prelungire a pandemiei în criză economică plus una alimentară poate avea ca efect migraţii necontrolate şi masive, o „migraţie a sărăciei extreme“ de dimensiuni cum nu am mai văzut până acum. Unde mi se pare că OXFAM are dreptate este în momentul în care se referă la criza din 2008:  	
„Guvernele trebuie neapărat să reţină lecţiile crizei financiare din 2008 când salvarea băncilor şi companiilor a fost finanţată din buzunarul cetăţenilor:  criza i-a costat pierderea de locuri de muncă, oprirea creşterilor salariale şi tăieri masive la nivelul unor sectoare esenţiale precum sănătatea. Planurile de relansare economică trebuie să susţină personalul muncitor şi să refinanţeze micile întreprinderi. Susţinerea acordată marilor întreprinderi trebuie să fie condiţionată de o acţiune vizând construcţia unor economii mai juste şi mai durabile“, spune Jose Maria Vera, directorul interimar al organizaţiei.  	
Până aici, totul este OK, cu asta încep şi proiectele de acum ale Comisiei Europene. Unde cred că ceva este greu, dacă nu chiar irealizabil, este că, din nou, propunerea cheie a Raportului continuă stilul de raţionament care a fost dominant în ultimele decenii şi care, în mare parte, este responsabil pentru dezastrul în care se află economiile din ţările sărace sau în curs de dezvoltare. mereu dependente de un ajutor extern şi suferind din cauza condiţiilor în care este uneori acordat. Astfel, din nou, în viziunea OXFAM, soluţuia stă în „cele 2500 miliarde dolari necesare conform ONU, pentru susţinerea ţărilor în curs de dezvoltare în perioada pandemiei la care ar mai fi nevoie de un plus de 500 miliarde. . . plus alte resurse care pot fi mobilizate prin instituirea urgentă a impozitelor de solidaritate, spre exemplu un impozit pe beneficiile excedentare sau pe marile averi“. Foarte dificil de imaginat o asemenea schemă în momentul în care fiecare stat se zbate să-şi drămuiască propriile venituri în previziunea următoarelor şocuri.  	Asta nu înseamnă că mecanismele de solidaritate de acum, toate gerate de organismele internaţionale sau de organizaţiile umanitare private, nu vor trebui să funcţioneze în continuare. Dar, în acelaşi timp, ar trebui identificate mecanismele sociale care, după pandemie, vor fi cele mai utile pentru a înlocui pe cele nefuncţionale din economiile care suferă tocmai pentru că, în mare, funcţionează după logica extremei dependenţe, moştenire a educaţiei coloniale. Acolo se poate schimba ceva, iar şocul pandemiei poate însemna şi trezirea la realitatea unei lumi care nu va mai funcţiona ca până acum. În bine sau în rău, urmează să ne intrăm într-o altă realitate, fără pauză. Lumea nu admite haosul şi sistemele se reechilibrează instantaneu.  	Întrebarea se pune acum. Răspunsul va fi vizibil extrem de rapid. "
Spania ar putea introduce venitul minim universal din cauza pandemiei covid 19	"Guvernul de coaliţie de stânga din Spania vrea să accelereze instituirea unui ''venit universal'' pentru a susţine persoanele lăsate fără resurse de pandemia de COVID-19, informează France Presse.  	  	
Până în prezent nu a fost vehiculată o sumă pentru acest venit garantat de care mai întâi va beneficia doar o parte a populaţiei, în condiţiile în care Spania, cea mai îndoliată ţară europeană după Italia, a înregistrat un record de 300. 000 de şomeri suplimentari în luna martie.  	 „Există un larg consens” în sânul guvernului „şi discutăm între mai mulţi miniştri pentru a pune la punct măsura”, a declarat marţi ministrul consumului, Alberto Garzon, provenit din formaţiunea radicală de stânga Podemos, care se află în coaliţia de guvernare alături de socialiştii lui Pedro Sanchez.  	  	
„O vom face cât de curând posibil”, a dat asigurări ministrul socialist al economiei, Nadia Calvino, duminică seară, pe postul de televiziune La Sexta.  	  	
Programul guvernului de coaliţie menţiona crearea acestui „venit minim vital” ca măsură de protecţie socială.  	  	
Obiectivul este acum de a face din acesta un instrument „util” pentru problema „temporară” a coronavirusului, urmând apoi ca venitul „să rămână, să devină un element structural, permanent”, a precizat ministrul.  	  	
„Era deja o necesitate înaintea crizei, cu zece milioane de cetăţeni în situaţie de risc de sărăcie şi 30% sărăcie infantilă în Spania”, a subliniat ministrul pentru drepturile sociale şi liderul Podemos, Pablo Iglesias.  	  	
„Odată cu această criză, situaţia de risc va creşte pentru mulţi cetăţeni Oamenii în situaţiile cele mai fragile, care şi-au pierdut locul de muncă, care au dificultăţi în a-şi plăti chiria sau a cumpăra alimente de primă necesitate de la supermarket nu-şi pot permite ca guvernul să nu ia situaţia foarte în serios”, a adăugat el.  	  	
Miniştrii implicaţi lucrează la pregătirea „acestui venit minim vital, pentru a stabili dacă există complementarităţi cu instrumente deja existente, care este populaţia ţintă, axându-ne mult pe familii dar tratând diferit fiecare situaţie”, a mai spus Nadia Calvino, subliniind că acest venit va fi un „pilot” pentru viitorul venit universal generalizat.  	  	
Guvernul nu a avansat nicio sumă, dar potrivit cotidianului El Pais ar putea fi vorba de 440 de euro lunar.  	  	
Spania, unde populaţia este izolată cu stricteţe din 14 martie şi cel puţin până la 25 aprilie, a oprit toate activităţile economice „neesenţiale” timp de două săptămâni, o „hibernare” care urmează să ia sfârşit după Paşte. "
Stratfor:  Scenarii ale evoluţiei pandemiei Covid-19. Impactul asupra economiei globale	"Pandemia va urma un curs accelerat până la mijlocul lunii aprilie:  numărul cazurilor va creşte atât în SUA, cât şi în Europa în conformitate cu tiparele epidemiologice.  	  	Consumul va scădea pe pieţele lumii într-un moment în care China orientată către export se reface în urma epidemiei:  pe termen scurt economia globală va suferi o cădere severă indiferent ce scenariu al sfârşitului epidemiei se va concretiza.  	  	
Până la sfârşitul lunii aprilie şi începutul lunii mai, forţe de stabilizare ţinând de caracteristici ale boli, aspecte ale guvernării, ca şi de forţe economice vor determina cursul pandemiei.  	  	
Acestea sunt: comportamentul virusului, reacţia şi acţiunile guvernamentale, capacitatea sistemului sanitar, reacţiile şi acţiunile publice, reacţiile şi acţiunile corporaţiilor, politica fiscală şi politica monetară.  	  
Factorii decisivi de care depind toţi ceilalţi pentru concretizarea unuia din cele patru scenarii sunt comportamentul virusului (sezonier vs nesezonier) şi reacţia guvernului - dacă va fi una cuprinzătoare şi promptă (de cooperare) sau una îngustă şi graduală (în paşi mici).  	Intersectatarea acestor doi factori cu circumstanţe din fiecare ţară poate determina următoarele patru scenarii:  	  	
1. Scenariul mediu (cu o probabilitate de 50%):  Virusul are sensibilitate sezonieră şi ca atare va avea o transmitere mai slabă - dacă acestui factor îi adăugăm conformarea la restricţiile de mişcare şi distanţare socială, rezultatul este aplatizarea curbei. Transmiterea bolii are loc pe o perioadă mai mare de timp, însă nu sunt atinse vârfuri mari de creştere. Stimulentele guvernamentale accelerează redresarea economică:  totuşi la sfârşitul anului vom fi în recesiune economică, cu o scădere a producţiei ce va aduce pierderi între 2 şi 2. 3 trilioane de dolari (o descreştere a PIB-ului global de 2. 4-2. 7%) 	  	
2. Cel mai bun scenariu pe termen scurt (3 luni, cu o probabilitate de 10%):  Virusul are o sensibilitate senzonieră foarte mare, astfel că transmiterea se reduce profund în sezonul cald. Totodată, sistemele sanitare nu sunt depăşite în cursul vârfurilor epidemice - chiar şi în absenţa aplatizării curbei. Intervenţiile guvernamentale - sub forma restricţiilor de mişcare sau unor stimulente suplimentare - nu sunt necesare. Pagubele economice se produc doar în prima jumătate a anului:  pierderile econimice globale nu depăşesc un trilion de dolari, echivalentului unei scăderi a PIB-ului global de maxim 1. 2%.  	  	
3. Cel mai bun scenariu pe termen lung (peste 3 luni, cu o probabilitate de 20%) :  Virusul nu reacţionează la schimbările vremii. Măsurile din prezent nu sunt suficiente pentru aplatizarea curbei astfel încât sistemele sanitare să facă faţă. Guvernele ţărilor din G20 sunt forţate să-şi coordoneze politicile monetare şi fiscale şi să crească intervenţiile de stimulare economică. SUA şi China lasă deoparte neînţelegerile strategice şi coordonează umăr la umăr eforturile globale.  Economia va suferi o contractare severă inevitabilă pe o perioadă de trei luni:  piederile vor fi între unul şi 2 trilioane de dolari, echivalentul unei scăderi de 1. 1 şi 2. 4% a PIB-ului global. Apoi guvernele vor lucra împreună pentru salvarea economiei - asta va contribui la planificarea unei ieşiri rapide din recesiune în 2021. 	  	
4. Cel mai rău scenariu (probabilitate de 20%):  virusul nu e susceptibil la schimbări ale vremii. Guvernele sunt incapabile să coopereze pentru implementarea unor politici monetare sau fiscate coordonate:  competiţiile strategice dintre SUA, China şi Europa se menţin şi naţionalismul prevalează. Consecinţa:  restricţii de export şi afectarea serioasă a lanţurilor de distribuţie. Pieţele financiare se prăbuşesc şi lichidităţile se epuizează. Din cauza îmbolnăvirii muncitorilor reluarea producţiei este întârziată:  scade cererea pentru servicii şi bunuri neesenţiale. În următoarele trei luni performanţa economică globală scade abrubt:  pierderile se apropie de 10 trilioane de dolari, echivalentul unei scăderi de aproape 12% a PIB-ului global. Speranţele de redresare în 2021 sunt slabe.  	  	
Scenariul 1 are cea mai mare probabilitate să se concretizeze din două motive:  	  	a) datele disponibile referitoare la caracteristicile virusului sugerează o anumită sensibilitate la condiţiile vremii:  în emisfera sudică şi în unele regiuni dens populate cu climă tropicală (Tailanda) rata transmiterii este mai mică. În lipsa unui atare aspect al virusului transmiterea ar fi fost mare peste tot. Componenta biologică se asociază cu măsurile de limitare a deplasării populaţiei şi a adunărilor publice:  astfel, expunerea la virus este diminuată din două direcţii.  	  	
b) măsurile economice nu sunt aliniate cursului epidemiei:  ele îşi vor face efectul mai târziu. În consecinţă, în al doilea trimestru economia va înregistra creşteri negative. Redresarea economică e posibilă în a doua jumătate a anului - doar în condiţiile în care nu are loc o revenire masivă a pandemiei odată cu sezonul toamnă- iarnă din nord.  	  	
Propagarea rapidă la nivel global a pandemiei COVID-19, impactul economic în timp real şi în dinamică şi răspunsurile la nivel naţional şi internaţional sunt factori care au impact asupra prognozei pe termen lung. De aici probabilitatea de 50%. 	  	
Scenariul cel mai bun în care virusul încetează natural să se transmită iar sistemele sanitare nu sunt împinse la limită de numărul mare de cazuri este cel mai puţin probabil.  	  Scenariul cel mai negru al naţionalismului extrem, răspunsului necoordonat la nivel global şi al transmiterii continue a bolii, care duc la prăbuşirea economică, este unul destul de probabil.  	  	
Situaţia este însă în continuă schimbare. Impactul economic nu poate estimat nici măcar în China unde pandemia a dat înapoi:  ar putea suferi noi pierderi economice în contextul scăderii cererii de pe pieţele globale. "
Cum pot supravieţui companiile celei mai mari crize financiare, cauzată de pandemia de coronavirus	
"În majoritatea ţărilor afectate de pandemie, Covid-19 a zguduit pieţele financiare şi economia reală se confruntă cu probleme şi mai grave:  multe companii nu vor putea supravieţui fără o salvare din partea guvernelor.  	  	
Distanţarea socială este una dintre primele şi, se pare, cele mai eficiente măsuri de prevenţie pe care le pot lua ţările afectate.  	  	Practica aceasta însă ar putea îngropa întreprinderile mici şi mijlocii, deschizând calea pentru marile corporaţii care se vor bucura de sprijinul guvernelor şi băncilor.  	  	
„Întreprinderile mici şi mijlocii sunt coloana vertebrală a oricărei economii şi, de asemenea, este probabil să fie cele mai afectate de distanţarea socială. Pur şi simplu nu au capacităţile unui gigant precum Amazon pentru a continua să livreze. Ei se bazează pe interacţiuni faţă în faţă şi astfel orice blocare prelungită poate fi devastatoare”, a declarat pentru rt. com, Christopher A. Hartwell, profesor la Universitatea Bournemouth, UK.  	  	Companiile aeriene au fost primele care au simţit impactul devastator al coronavirusului, deoarece au fost nevoite să reducă drastic zborurile, pe fondul cererii scăzute şi al închiderii graniţelor. Analiştii consideră că acestea fi primele companii care vor primi ajutor financiar.  	  	
Specialiştii de la Universitatea din Auckland, Noua Zeenlandă, au analizat impactul Covid-19 asupra diferitelor tipuri de afaceri şi cum vor decurge în viitoarele crize legate de pandemie O recesiune economică globală este acum inevitabilă.  	  	
Cu toate acestea, aşa cum s-a demonstrat în trecut, nu toate întreprinderile sunt afectate în acelaşi mod de aceeaşi recesiune. De exemplu, piaţa mărcilor de lux şi-a revenit mai repede, potrivit newsroom. co. nz.  	  	
Aşa cum se întâmplă şi în România, din cauza stării de urgenţă, sectoare precum turismul şi restaurantele vor avea cel mai mult de suferit.  	  	
De asemenea, companiile cu salariaţi puţini vor fi afectate. În medie, companiile cu mai puţin de 500 de angajaţi au rezerve care le-ar permite să se descurce cel mult o lună, potrivit unui studiu realizat de Institutul Chase JPMorgan.    
Sfaturi pentru firmele mici 	  	
Economiştii îi îndeamnă pe patroni să fie la curent, în primul rând, cu toate informaţiile oficiale despre Covid-19 şi să respecte indicaţiile pe care autorităţile de sănătate publică le emit.  	  Dacă afacerea dvs. este deja afectată de criză, începeţi să evaluaţi daunele. Dacă nu sunteţi încă afectat, ar trebui să fiţi în continuare capabil să faceţi câteva proiecţii în cazul în care aţi fi afectat.  	  	
Ar trebui să acţionaţi încă de pe acum pentru a îmbunătăţi fluxurile de numerar. O metodă bună ar fi să începţi să vindeţi mult mai mult online. Verificaţi cum este cel mai bine să livraţi produsele dvs. către clienţi. Furnizorii de servicii ar trebui să investigheze soluţii digitale pentru a reduce nevoia de interacţiune fizică. În consecinţă, alegeţi să închideţi unele dintre locaţiile dvs. fizice.  Identificaţi angajaţii cei mai valoroşi pentru afacerea dvs. şi oferiţi-le sarcini precise. "
Măsurile economice pentru sprijinirea mediului de afaceri, precum şi cele de protecţie socială în contextul pandemiei de coronavirus au intrat în vigoare	Sâmbătă, a fost publicată în Monitorul Oficial Ordonanţa de urgenţă privind unele măsuri economice şi fiscal-bugetare, prin care este reglementată acordarea de creditete pentru IMM şi este amânată plata taxelor locale. Liniile de credit şi împrumuturile pentru investiţii vor fi garantate în proporţie de maximum 80%, faţă de 50% anterior. Valoarea maximă a liniilor de capital de lucru acordate unui beneficiar este de 5 milioane de lei, în timp ce pentru creditele de investiţii valoarea maxima a finanţării este de 10 milioane de lei. Pentru companiile micro sau mici, garanţia urcă la 90% din finanţare, iar o linie de credit poate ajunge la maximum 500. 000 de lei în cazul firmelor micro, respectiv la 1 milion de lei în cazul celor mici. Ministerul Finanţelor Publice va subvenţiona 100% din dobânzile pentru creditele ce urmează a fi garantate, atât pentru microîntreprinderi, cât şi pentru întreprinderi mici şi mijlocii. Dobânda va fi subvenţionată de la momentul acordării creditului până la data de 31 martie 2021. ”Acordarea subvenţiei de dobândă se menţine în anii 2021-2022, începând cu luna aprilie 2021 doar încondiţiile în care creşterea economic estimată de CNSP pentru aceşti ani se situează sub nivelul celei înregistrate în anul 2020, şi se stabileşte prin Hotărâre de Guvern”, precizează instituţia. Obligaţiile fiscale restanţe şi alte creanţe bugetare se vor achita din creditul/linia de credit pentru capitalul de lucru acordate în cadrul programului. Perioada de garantare a creditelor/liniilor de credit pentru capital de lucru va fi de 36 de luni cu posibilitatea prelungirii cu 36 de luni. Pentru creditele de investiţii a fost menţinută perioada de 120 de luni. MFP va acoperi de la buget şi comisionul de administrare pentru acoperirea costurilor de acordare şi monitorizare a garanţiilor acordate de FNGCIMM. Guvernul a decis prin această OUG şi prorogarea termenului de plată pentru impozitul pe clădiri, impozitul pe teren, respective impozitul pe mijloacele de transport de la 31 martie 2020 la 30 iunie 2020, perioadă în care se vor primi în continuare bonificaţiile stabilite de consiliile locale. De asemenea, plata ratelor şi dobânzilor aferente împrumuturilor din venituri rezultate din privatizare acordate de Ministerul Finanţelor Publice unităţilor administrative-teritoriale se poate amâna, la cererea acestora, pe o perioadă de trei luni, de la data intrării în vigoare a prezentei ordonanţe de urgenţă.  De asemenea, pe durata stării de urgenţă, întreprinderile mici şi mijlociicare deţin certificatul de situaţie de urgenţă emis de Ministerul Economiei, Energiei şi Mediului de Afaceri, beneficiază de amânarea la plată pentru serviciile de utilităţi - electricitate, gaze naturale, apă, servicii telefonice şi de internet, precum şi de amânarea la plată a chiriei pentru imobilul cu destinaţie de sediu social şi de sedii secundare. Un alt act normativ publicat, intrând astfel în vigoare, este Ordonanţa de urgenţă pentru modificarea şi completarea unor acte normative, precum şi pentru stabilirea unor măsuri în domeniul protecţiei sociale în contextul situaţiei epidemiologice determinate de răspândirea coronavirusului SARS-CoV-2. Prin această OUG, Guvernul a stabilit că în timpul stării de urgenţă, pentru perioada suspendării contractului individual de muncă din iniţiativa angajatorului, în cazul întreruperii temporare a activităţii, indemnizaţia de care beneficiază salariaţii să fie suportată din bugetul asigurărilor pentru şomaj. Nivelul indemnizaţiei va fi de minimum 75% din salariul de bază corespunzător locului de muncă ocupat plătit din fondul de salarii, dar nu mai mult de 75% din câştigul salarial mediu brut prevăzut de Legea nr. 6/2020 privind bugetul asigurărilor sociale de stat pe anul 2020. De aceste prevederi urmează să beneficieze salariaţii angajatorilor care îndeplinesc anumite condiţii. De aceste prevederi urmează să beneficieze salariaţii angajatorilor care îndeplinesc una din următoarele condiţii: - întrerup activitatea total sau parţial în baza deciziilor emise de autorităţile publice competente potrivit legii, pe perioada stării de urgenţă decretate şi deţin Certificatul de situaţii de urgenţă emis de Ministerul Economiei, Energiei şi Mediului de Afaceri, prevăzut la art. 12 din Decretul Preşedintelui României nr. 195/2020. Ministerul Economiei, Energiei şi Mediului de Afaceri eliberează certificatul de situaţii de urgenţă conform metodologiei aprobată prin ordin. - reduc activitatea ca urmare a efectelor epidemiei COVID-19 şi nu au capacitatea financiară de a achita plata tuturor salariilor angajaţilor lor. Angajatorii pot beneficia de plata indemnizaţiei prevăzută pentru cel mult 75% dintre angajaţii care au contracte individuale de muncă active la data intrării în vigoare a prezentei ordonanţe. ”Decontarea sumelor plătite cu titlu de indemnizaţie, din bugetul asigurărilor pentru şomaj se face în cel mult 30 de zile de la depunerea documentelor, iar aceste sume se reîntregesc din fonduri externe nerambursabile prin Ministerul Fondurilor Europene, în limita sumelor alocate pentru această intervenţie şi în conformitate cu prevederile şi regulile de eligibilitate ale Programului Operaţional Capital Uman”, precizează ministerul. OUG introduce şi unele prevederi care să asigure acordarea, în continuare, a stimulentului de inserţie şi a indemnizaţiei de sprijin prevăzute în Ordonanţa de urgenţă a Guvernului nr. 111/2010 privind concediul şi indemnizaţia pentru creşterea copiilor. Guvernul a stabilit ca aceste drepturi să nu înceteze în situaţia în care părintele, ca urmare a instituirii măsurilor generate de starea de urgenţă, se află în situaţii de suspendare sau chiar de încetare a raportului de muncă sau de serviciu prin restructurarea/restrângerea activităţii angajatorului. Acordarea drepturilor, în aceste condiţii, se realizează pe o perioadă de 90 zile, după această perioadă urmând să fie reanalizată situaţia şi să se aplice prevederile legale corespunzătoare. Actul normativ adoptat de Guvern mai prevede introducerea poştei electronice ca principal mijloc de comunicare între cetăţean şi autoritatea administraţiei publice centrale sau locale, în vederea stabilirii drepturilor la beneficiile de asistenţă socială. 
Cum îți protejezi afacerea pe timp de criză	Pandemia de coronavirus a generat o adevărată criză pe piața muncii și, în special, pentru companiile mici. Viitorul trebuie să fie, însă, obiectivul principal pentru orice antreprenor. Tocmai de aceea, măsurile luate preventiv te pot ajuta să faci față cu bine situațiilor de criză, precum cea prin care trece întreaga lume în acest moment. Nu aștepta să resimţi efectele acesteia și implementează cât mai repede schimbările necesare. Iată câteva sugestii. Angajații tăi sunt cei mai importanți când vine vorba de bunul mers al afacerii și trebuie să faci tot posibilul pentru a investi în talent. Mai mult decât atât, profită de situația actuală și bucură-te de flexibilitatea ușurată de tehnologie și posibilitatea de a munci remote. Tot mai mulți angajatori optează pentru lărgirea orizonturilor la acest capitol. Dacă afacerea ta îți permite să angajezi oameni dispuși să muncească de acasă pe termen lung, trebuie să profiți de avantaje. Printre acestea se numără posibilitatea de a avea în echipa ta cei mai talentați oameni, care pot munci indiferent de loc. De asemenea, într-o companie mică este posibil să nu poți realiza toate activitățile intern. De exemplu, în sectorul HR poți angaja un expert in legislatia muncii cu ajutorul unui serviciu extern. În momentele de criză este important să pui accent pe prioritizarea activităților în toate echipele tale, așa că optează pentru serviciile care fac acest aspect mai simplu. Un moment de cumpănă din punct de vedere economic poate deveni oportunitatea ideală de a dezvolta parteneriate de durată. Situația actuală îți cere nu doar să fii flexibil din toate punctele de vedere, ci și să profiți de modalitățile prin care poți crește. Parteneriatele te vor ajuta să-ți lărgești publicul țintă, să ai acces la noi piețe și produse, dar și să combini produse sau servicii care pot fi vândute împreună. În acest fel te vei bucura de o colaborare bazată pe profit și obiective bine stabilite. Însă, un parteneriat puternic poate însemna și sprijin în ceea ce privește ideile. Dacă ai o afacere locală de dimensiuni mai mici, trebuie să te solidarizezi cu antreprenorii din jurul tău și să colaborezi mai mult. Pandemia de Covid-19 ne-a învățat să colaborăm diferit, să fim mai conștienți de nevoile celor din jur, iar aceste aspecte trebuie să se regăsească și în business. Măsurile luate de autorități afectează încă direct anumite sectoare, precum HoReCa, iar afacerile mici sunt primele care trebuie să găsească noi metode de a face față acestei situații. De la digitalizare, la introducerea unor noi servicii, trebuie să faci tot ce-ți stă în putință pentru a ține aproape clienții fideli, dar și pentru a atrage un public nou. Nu încerca să te concentrezi pe ceea ce nu poți controla, ci conștientizează faptul că multe businessuri sunt dezvoltate în momente de criză. Afacerea ta poate supraviețui, iar tu poți învăța o lecție importantă dacă ieși cu succes din această situație. Protejează-ți angajații, ține aproape parteneriatele valoroase și nu uita să investești în soluții de viitor. 
Companiile aeriene vor avea nevoie de 80 miliarde dolari pentru a depăși criza coronavirusului	
Companiile aeriene vor avea nevoie de ajutoare suplimentare în valoare de 80 miliarde de dolari, adică aproximativ jumătate din ajutoarele de care au beneficiat deja din partea guvernelor, pentru a depăşi criza coronavirusului, a avertizat Asociaţia Internaţională a Transportatorilor Aerieni (IATA). "Le suntem extrem de recunoscători că au injectat 160 miliarde dolari în sector", a declarat directorul general IATA, Alexandre de Juniac, cu ocazia unui forum aeronautic organizat la Paris de cotidianul La Tribune. "În lunile următoare, necesităţile de ajutoare suplimentare ale industriei sunt evaluate la 70-80 miliarde dolari. Altfel, unele companii aeriene nu vor supravieţui", a apreciat Alexandre de Juniac. Chiar dacă progresele înregistrate de producătorii de vaccinuri oferă unele speranţe, o revenire la călătoriile în masă va avea loc peste mult mai multe luni, susţin companiile aeriene. Unele din aceste companii vor avea dificultăţi în a traversa perioada de iarnă din emisfera nordică, când profiturile sunt mici chiar şi în perioade normale. Între timp, recrudescenţa cazurilor de infecţie cu COVID-19 şi restricţiile de călătorie au agravat şi mai mult perspectivele financiare pentru sectorul transportului aerian, care potrivit estimărilor IATA ar urma să înregistreze pierderi de 87 miliarde dolari în acest an. "Este foarte probabil să avem pierderi mai mari decât cifrele pe care le-am anunţat", a spus vineri Alexandre de Juniac, adăugând că deficitul pentru întregul an este posibil să se apropie de 100 de miliarde de dolari. IATA a prognozat o revenire lentă a traficului aerian, urmând ca abia în 2024 să fie înregistrat un nivel de trafic similar cu cel de dinainte de criză, iar anul următor numărul pasagerilor va fi cu 30% sub nivelul din 2019. Însă chiar şi aceste prognoze ar putea să fie optimiste, a avertizat Alexandre de Juniac. "Estimăm că, la finele lui 2020, traficul aerian va fi la 33% din nivelul din 2019 şi sperăm că la finele lui 2021 va fi la 50-60%", a spus Juniac. IATA reprezintă aproximativ 290 de companii aeriene din întreaga lume, echivalentul a 82% din traficul aerian mondial. Luni începe Adunarea generală anuală a organizaţiei. 
Românii, printre cetățenii UE cu veniturile cele mai afectate de pandemie	Nu mai puţin de 55% dintre români susţin că veniturile deja le-au fost afectate din cauza pandemiei de coronavirus, criteriu de evaluare la care ne aflăm pe locul doi în Uniunea Europeană, împreună cu spaniolii şi grecii, şi după ciprioţi, relevă un sondaj comandat de Parlamentul European efectuat în perioada septembrie-octombrie. Conform sondajului, efectuat online de Kantar între 25 septembrie şi 7 octombrie, pe un eşantion de 24. 812 participanţi din 27 de ţări membre UE, doar 6% dintre români sunt foarte mulţumiţi de măsurile luate de guvern pentru combaterea pandemiei, iar 31% se declară destul de mulţumiţi. România se plasează pe locul 20 în UE-27 din acest punct de vedere, conform Agerpres. ro. În acelaşi timp, 60% dintre români se declară nu foarte mulţumiţi şi deloc mulţumiţi de măsurile luate de guvern pentru combaterea pandemiei. Pe primele cinci locuri ale gradului de satisfacţie pentru măsurile luate de guvern se află Danemarca (75%), Luxemburg (74%), Finlanda (71%), Germania (67%) şi Irlanda (66%). La polul opus, clasamentul statelor celor mai nemulţumite de măsurile luate de guvern împotriva pandemiei este condus de Spania (68%), Bulgaria şi Croaţia (64%), Polonia (63%), Belgia şi Franţa (62%). România se află pe locul 20 şi când vine vorba despre faptul că măsurile luate pentru combaterea pandemiei ar putea justifica limitarea drepturilor individuale. Astfel, doar 49% dintre români au spus că lupta împotriva coronavirusului justifică pe deplin limitarea drepturilor individuale, într-un clasament dominat de Finlanda şi Irlanda (77%), şi încheiat de Slovenia (37%) şi respectiv Polonia şi Bulgaria (câte 38%). De partea cealaltă, 47% dintre români au afirmat că se opun cu fermitate oricărei limitări a drepturilor individuale motivate fie şi de combaterea pandemiei, un procent care ne plasează pe locul şapte în UE din acest punct de vedere. În acelaşi timp însă, o mare proporţie a românilor (59%, locul 2 în UE) percepe beneficiile pentru sănătate ale restricţiilor ca fiind mai mari decât pagubele economice provocate de acestea. Pe primul loc din punctul de vedere al acestei percepţii se află Malta (70%) şi pe locul trei Irlanda (58%). La polul opus, în care majorităţi substanţiale ale cetăţenilor susţin că pagubele economice ale restricţiilor sunt mai mari decât beneficiile pentru sănătate, se află Bulgaria (69%), Ungaria (67%) şi Slovenia (66%). Românii se declară şi printre cei mai afectaţi din UE din punct de vedere al venitului din cauza pandemiei. Astfel, 55% dintre români spun că veniturile deja le-au fost afectate de coronavirus, locul al doilea în UE împreună cu Spania şi Grecia, cu aceeaşi proporţie, pe primul loc fiind Cipru (57%). La polul opus se află Danemarca, unde doar 17% dintre cetăţeni spun că veniturile le-au fost afectat de coronavirus, urmată de Luxemburg (19%), Olanda şi Finlanda (21%). Totuşi, când au fost întrebaţi direct care au fost efectele pandemiei asupra situaţiei lor economice şi au putut alege răspunsul, cetăţenii europenii care au răspuns în proporţia cea mai mare că au pierdut venituri sunt ungurii (44%), urmaţi de spanioli (42%), ciprioţi (41%) şi greci (40%). Răspunsul oferit în cea mai mare proporţie de români (35%) este că au fost nevoiţi să-şi folosească mai devreme decât era prevăzut economiile personale. 
Reducere impozitului pe venit:  măsura prin care Cehia vrea să ajute economia lovită de COVID-19	Cehia va reduce impozitul pe venit anul viitor, o măsură care potrivit Guvernului de la Praga ar urma să ajuta economia să îşi revină din recesiunea provocată de coronavirus, transmite Bloomberg. Parlamentul de la Praga a aprobat reducerea impozitului pe venit propusă de premierul miliardar Andrej Babis, care vrea să extindă stimulentele dincolo de măsurile curente precum plata salariilor pentru muncitorii trimişi în şomaj temporar şi subvenţionarea firmelor mici. Însă critici susţin că utilizarea acestor alocaţii de la buget sunt destinate creşterii popularităţii premierului înaintea alegerilor de anul viitor, conform Agerpres. ro. "Pur şi simplu vrem să fim siguri că oamenii nu au de ce să fie îngrijoraţi cu privire la veniturile lor şi pot să cheltuie. Ceea ce oferim astăzi este reducerea impozitului pe venit la 15%, aceasta este varianta noastră a ", a spus Andrej Babis înaintea votului din Parlament. Premierul ceh a adăugat că mizează pe această reducere, care ar urma să dureze doi ani, pentru creşterea veniturilor gospodăriilor şi creşterea consumului, deoarece criza limitează spaţiul de manevră pentru majorarea salariilor. Ministerul ceh de Finanţe estimează că această modificare, care introduce un prag de impozitare de 15% pentru cei cu venituri mici şi unul de 23% pentru cei cu venituri mari, va duce la diminuarea veniturilor statului cu aproximativ 80 miliarde de coroane (3,6 miliarde de dolari) anul viitor sau 1,3% din PIB. Cu toate acestea, impactul bugetar net va fi mai mic ca urmare a majorării consumului declanşată de creşterea veniturilor disponibile. Planul a fost criticat de guvernatorul Băncii Centrale, Jiri Rusnok, care a spus că va crea o gaură de durată în finanţele publice. În schimb, ministrul de Finanţe, Alena Schillerova a apărat ceea ce a numit "cea mai mare reducere a taxelor din istoria modernă a Cehiei", subliniind că va lăsa bani în plus pentru 4,5 milioane de persoane. "Prin această măsură, vom susţine economia atunci când are cea mai mare nevoie", a spus Alena Schillerova. 
Rectificare bugetară:  Veniturile bugetului asigurărilor sociale de stat se majorează cu 1,8 miliarde de lei	
Veniturile bugetului asigurărilor sociale de stat se majorează cu suma de 1,827 miliarde de lei, conform notei de fundamentare a proiectului de Ordonanţă de Urgenţă pentru rectificarea bugetului asigurărilor sociale de stat pe anul 2020. Potrivit sursei citate, în proiectul de act normativ se are în vedere majorarea veniturilor curente ale sistemului public de pensii cu suma de 337,569 milioane de lei, datorată, în principal, veniturilor suplimentare estimate de Agenţia Naţională de Administrare Fiscală referitoare la sumele ce vor fi încasate în luna decembrie, conform prevederilor Ordonanţei de urgenţă a Guvernului nr. 181/2020. Conform estimărilor Agenţiei, veniturile suplimentare estimate vor fi virate de agenţii economici în luna decembrie, suma reprezentând obligaţiile bugetare datorate după declararea stării de urgenţă. Totodată, se are în vedere menţinerea sumei repartizate prin mecanismul de tip swap, aprobată iniţial prin Ordonanţa de urgenţă a Guvernului nr. 135/2020, în scopul achitării plăţilor restante înregistrate în contabilitatea unităţilor/subdiviziunilor administrativ-teritoriale, inclusiv a instituţiilor finanţate integral sau parţial din bugetul local şi a spitalelor publice din reţeaua autorităţilor administraţiei publice locale la data de 30. 06. 2020, raportate potrivit legii. De asemenea, se urmăreşte majorarea subvenţiei acordate de la bugetul de stat cu suma de 1,490 miliarde de lei;   majorarea cheltuielilor bugetului asigurărilor sociale de stat aferente sistemului public de pensii cu suma de 1,827 miliarde de lei datorată execuţiei bugetare pe primele 9 luni ale anului şi a majorării punctului de pensie începând cu luna septembrie 2020, astfel:  titlul "Bunuri şi servicii" cu suma de 2 milioane de lei, sumă necesară pentru asigurarea plăţii comisionului poştal pentru transmiterea drepturilor de pensie la domiciliul beneficiarilor, titlul "Asistenţă socială" cu suma de 1,825 miliarde de lei pentru asigurarea fondurilor necesare plăţii integrale în luna decembrie a drepturilor de pensii - creşterea cheltuielilor cu pensiile din sistemul public de pensii s-a datorat şi creşterii numărului de pensionari de la 4,672 milioane persoane în luna ianuarie a.c. la 4,675 milioane de persoane în luna septembrie a.c. ;   titlul "Alte cheltuieli" cu suma de 123. 000 lei, titlu de cheltuieli de unde se asigură sumele necesare plăţii contribuţiilor aferente persoanelor cu handicap neîncadrate. Totodată, se menţionează diminuarea cheltuielilor bugetului asigurărilor sociale de stat aferente sistemului de asigurări pentru accidente de muncă şi boli profesionale cu suma de 8,413 milioane lei din care:  cu 8,274 milioane de lei la titlul "Asistenţă socială" şi cu 139. 000 lei la titlul "Alte cheltuieli". Excedentul sistemului de asigurări pentru accidente de muncă şi boli profesionale se majorează cu 8,413 milioane de lei. La bugetul asigurărilor pentru şomaj prin proiectul de act normativ se propune majorarea veniturilor Fondului de garantare pentru plata creanţelor salariale cu suma de 200 de milioane de lei. "Prin prezentul proiect de act normativ se are în vedere programarea bugetară pe partea de venituri a sumelor necesare restituirii, din bugetul de stat, a plăţilor efectuate de Fondul de garantare pentru aplicarea prevederilor Legii nr. 19/2020 privind acordarea unor zile libere părinţilor pentru supravegherea copiilor şi ale Ordonanţei de urgenţă a Guvernului nr. 147/2020 privind acordarea unor zile libere pentru părinţi în vederea supravegherii copiilor, în situaţia limitării sau suspendării activităţilor didactice care presupun prezenţa efectivă a copiilor în unităţile de învăţământ şi în unităţile de educaţie timpurie antepreşcolară, ca urmare a răspândirii coronavirusului SARS-CoV-2. Precizăm că, până la finele anului 2020 sumele plătite vor fi restituite Fondului din bugetul de stat prin bugetul Ministerului Muncii şi Protecţiei Sociale, potrivit unei proceduri stabilite prin hotărâre a Guvernului", se spune în documentul preluat de Agerpres. Proiectul propune diminuarea veniturilor sistemului asigurărilor pentru şomaj cu 100 de milioane de lei, ca urmare a diminuării sumelor primite din fonduri de la Uniunea Europeană pentru programele operaţionale finanţate din cadrul financiar 2014 - 2020;   diminuarea cheltuielilor sistemului asigurărilor pentru şomaj, per sold, cu 100 de milioane de lei, urmare a execuţiei bugetare pe primele 9 luni ale anului, după cum urmează:  majorarea cu suma de 1 milion de lei la titlul "Dobânzi" pentru plata dobânzilor datorate statului pe lunile noiembrie şi decembrie a.c. , majorarea cu suma de 500. 000 lei la titlul "Subvenţii" pentru asigurarea plăţii până la finele anului a ucenicilor încadraţi în muncă;   diminuarea cu suma de 1,5 milioane de lei la titlul "Bunuri şi servicii";   diminuarea cu suma de 100 de milioane de lei la titlul "Proiecte cu finanţare din fonduri externe nerambursabile aferente cadrului financiar 2014-2020". Excedentul Fondului de garantare pentru plata creanţelor salariale se majorează cu 200 de milioane de lei. 
Florin Cîțu:  Granturile de investiții au fost suplimentate cu 500 de milioane de euro	Ministrul Finanțelor, Florin Cîțu, a declarat că toate firmele care au aplicat pentru granturi de investiție vor avea acces la bani europeni pentru contracararea efectelor epidemiei de coronavirus, scrie G4Media. Acesta a vorbit despre granturile de investiții și a spus că acestea au fost suplimentate cu 500 de milioane de euro. Cîțu a spus că are informațiile de la ministrul Economiei, care a făcut acest anunț într-o ședință de Guvern. ”A fost anunțat de ministrul Economiei acest lucru. Acestea sunt derulate prin ministerul economiei, dar în ședința de Guvern de săptămâna trecută, ministrul economiei a anunțat că sumele au fost suplimentate cu 500 de milioane de euro. Înțeleg din spusele ministrului Economiei că asta ar însemna că toate companiile care au aplicat să aibă acces la aceste granturi, deci până la urmă nici o companie fără finanțare prin aceste granturi, dintre cele care au aplicat” a spus ministrul Finanțelor, Florin Cîțu. În plus, Câțu a mai declarat că o parte din pierderile din cifrei de afaceri din 2020, a companiilor afectate de epidemia de coronavirus, vor fi suportate de Comisia Europeană. Nu a oferit însă și alte detalii. 
Măsurile de combatere a crizei COVID-19 au generat mai mult de jumătate din deficitul bugetar la 9 luni	
Mai mult de jumătate din deficitul înregistrat în primele nouă luni ale anului, respectiv 37,12 miliarde de lei (3,51% din PIB), reprezintă sumele lăsate în mediul economic prin facilităţi fiscale, investiţii şi cheltuieli excepţionale adoptate pentru combaterea efectelor epidemiei de COVID-19. Pe partea de cheltuieli, faţă de creşterea bugetară prin efectul legilor s-a înregistrat o creştere a cheltuielilor de investiţii cu 6,83 miliarde de lei faţă de aceeaşi perioadă a anului precedent, precum şi plăţi cu caracter excepţional generate de epidemia COVID-19 de aproximativ 10,35 miliarde de lei, informează Agerpres. Potrivit MFP, veniturile bugetului general consolidat au însumat 227,72 miliarde de lei în primele nouă luni ale anului 2020, în scădere cu 0,4% faţă de nivelul încasat în perioada corespunzătoare a anului trecut. Exprimate ca pondere în PIB estimat, veniturile bugetare au înregistrat o reducere marginală, de 0,05 puncte procentuale (an/an), cauzată cu precădere de contracţia încasărilor nete din TVA. De asemenea, din bugetul Ministerului Afacerilor Interne s-au plătit 327,5 milioane lei pentru achiziţionarea de produse - stocuri de urgenţă medicală, inclusiv scannere termice pentru combaterea răspândirii infecţiei cu coronavirusul SARS-COV-2. Potrivit estimărilor oficiale, deficitul bugetar va urca la 8,6% din PIB în acest an, cinci puncte procentuale fiind legate direct de perioada de criză prin care trece România. „Majorarea cheltuielilor se datorează şi măsurilor care au fost avute în vedere pentru combaterea epidemiei de COVID-19, respectiv a sumelor necesare finanţării în regim de urgenţă a cheltuielilor de gestionare a situaţiei epidemiologice cauzate de răspândirea coronavirusului SARS-CoV-2, pe de o parte, precum şi a măsurilor cu caracter excepţional, în domeniul social şi economic, pentru diminuarea efectelor negative asupra economiei cauzate de măsurile adoptate pentru limitarea infectării în rândul populaţiei", potrivit raportului publicat de Ministerul Finanțelor 
Banca Centrală Europeană:  E mai greu să faci împrumuturi din cauza pandemiei	Instituţiile financiare din zona euro au redus accesul companiilor la credite în trimestrul trei din 2020, iar tendinţa este de înăsprire suplimentară, deoarece sunt din ce în ce mai îngrijorate de creşterea numărului de noi cazuri de coronavirus pe plan global, arată datele unui studiu publicat marţi de Banca Centrală Europeană (BCE), transmite Reuters conform Agerpres. În timp ce guvernele reintroduc restricţiile, temerile băncilor sunt legate de sporirea riscului de creditare. Înăsprirea accesului la împrumuturi ar putea afecta creşterea economică în zona euro, ceea ce ar putea forţa BCE să adopte noi măsuri de stimulare pentru ca firmele să beneficieze de lichidităţi până sunt ridicate restricţiile, posibil în 2021, când ar putea apărea vaccinuri anti-Covid 19. "Pentru trimestrul patru din 2020, băncile se aşteaptă să continue înăsprirea standardelor de creditare pentru companii, reflectând temerile că redresarea economiei în unele sectoare rămâne vulnerabilă, precum şi incertitudinile privind prelungirea măsurilor de sprijin", se arată în raportul BCE. Deja băncile au redus accesul la credite în trimestrul trei din 2020 şi au vândut împrumuturi cu marje mai ridicate, apreciază instituţia cu sediul la Frankfurt. Restricţiile încă nu afectează cererea, datele sugerând că firmele vor accepta condiţiile mai dure în schimbul banilor. Împrumuturile acordate în septembrie companiilor non-financiare au urcat cu 7,1%, un nivel nemodificat din iunie, şi aproape de creşterea de 7,3% din mai. Creditele acordate gospodăriilor au crescut cu 3,1% în septembrie, faţă de un avans de 3% luna precedentă. "Ne îndreptăm spre o criză a creditelor? În unele sectoare şi pentru unele companii", a apreciat Carsten Brzeski, economist la ING. "Aceasta se va adăuga dificultăţilor cu care se confruntă BCE şi guvernele", a explicat Brzeski. 
Până când va fi afectată economia României de COVID-19:  estimările analiștilor	Asociația CFA România a publicat sondajul și Indicatorul de Încredere Macroeconomică pentru luna septembrie a acestui an, în care se regăsesc estimările privind indicatori economici precum inflația, cursul valutar sau deficitul bugetar. În ceea ce privește cursul de schimb EUR/RON, 96% dintre participanți anticipează o depreciere a leului în următoarele 12 luni (comparativ cu valoarea actuală), neexistând nicio opinie de apreciere a leului. Astfel valoarea medie a anticipațiilor pentru orizontul de 6 luni este de 4,9284, în timp ce pentru orizontul de 12 luni valoarea medie a cursului anticipat este pactic 5 lei pentru un euro (4,9996) (în condițiile în care anticipatiile individuale au variat între 4,8700 și 5,2500). Rată anticipată a inflației pentru orizontul de 12 luni (octobrie 2021/octombrie 2020) a înregistrat o valoare medie de 2,87%. Este de remarcat că 64% anticipează majorarea primei de risc (măsurată prin CD) a României în următoarele 12 luni. Din luna aprilie a acestui an, în cadrul sondajului au fost adăugate și întrebări suplimentare, referitoare la impactul crizei coronavirusului asupra economiei naționale, iar rezultatele pentru luna septembrie 2020 relevă:  - Durata impactului economic al cornavirusului:  cea mai mare parte a respondenților (52%) anticipează că acesta se va resimți puternic până în trimestrul III al anului 2021;   - Deficitul bugetului de stat anticipat pentru anul 2020:  valoarea medie a anticipațiilor este 7,9%;   - Evoluția, în termeni reali a PIB în anul 2020:  valoarea medie a anticipațiilor este -4,5%;   - Rată șomajului la finalul anului 2020:  valoarea medie a anticipațiilor este 6,0%. - Adoptarea modalității de muncă remote are un caracter permanent (consideră 56% dintre participanții la sondaj). - Impactul utilizării extensive a muncii remote asupra închirierii de spațiu de tip « office » va fi de lungă durata (câțiva ani), considerea 52% dintre participanți sau chiar permanent (consideră 40% dintre participanții la sondaj). - Utilizarea extensivă a muncii remote are un impact de creștere a cererii de proprietăți rezidențiale (consideră 52% dintre participanții la sondaj). Indicatorul de Încredere Macroeconomică, a fost lansat de Asociația CFA România în luna mai 2011 și reprezintă un indicator prin intermediul căruia organizația dorește să cuantifice anticipatiile analiștilor financiari cu privire la activitatea economică în România pentru un orizont de timp de un an. De asemenea, sondajul în baza căruia este calculat Indicatorul include și întrebări referitoare la evaluarea condițiilor curente macroecnomice. Prin modul de realizare, acest sondaj cuprinde atât elemente specifice unui indicator de sentiment (încredere) care arată percepția grupului de analiști din comunitatea CFA din România privind evoluția piețelor financiare, a mediului de afaceri, a randamentelor și riscurilor, cât și un indicator fundamental de prognoza privind evoluțiile cursului de schimb, a ratelor dobânzilor și inflației. 
Cât ar costa o nouă lună de închidere a economiei românești din cauza pandemiei	Orice lună de carantină ar tăia încă un punct procentual din creșterea Produsului Intern Brut al României, consideră Ciprian Dascălu, economistul șef și directorul de cercetare al BCR. România a avut în 2019 un PIB de aproximativ 223 mld. euro, ceea ce înseamnă că o lună de carantină ar ”costa” economia 2,23 mld. euro. Discuțiile despre un nou lockdown au revenit în atenție în ultimele săptămâni după ce numărul îmbolnăvirilor cu noul coronavirus (COVID-19) a explodat. România a depășit de mai multe ori săptămâna trecută pragul psihologic de 4. 000 noi cazuri zilnice, în vreme ce mai multe spitale au rămas fără locuri libere pentru pacienți. Totuși, este extrem de greu de crezut că Guvernul va lua decizia unei închideri generalizate a economiei, așa cum s-a întâmplat la începutul anului. Cel mai probabil, statul va continua să adopte restricții diferențiate, pe industrii, regiuni sau orașe ale țării, în funcție de evoluția numărului de cazuri COVID-19. De altfel, această strategie a fost anticipată de analiști încă de luna trecută. ”Estimăm pentru acest an o contracție economică de - 4,7%. Dacă luăm în calcul un scenariu alternativ, în care am mai avea încă un episod de lockdown de două luni, similar cu cel din primăvară, am avea o scădere de -7% anul acesta și de -1% în anul următor. Nu vedem însă o probabilitate foarte mare ca acest scenariu să se întâmple”, a declarat Ciprian Dascălu. BCR a lansat recent un indice care măsoară nivelul activității economice în România. În aprilie, când cea mai mare parte a economiei a fost închisă în timpul stării de urgență, indicele a arătat că motorul economic local funcționa la 26% din nivelul activității pre-criză. Revenirea a fost rapidă, astfel că în iulie indicele a ajuns la 63%. ”În schimb, în august și septembrie redresarea economică a fost mai lentă. În prezent, putem spune că economia funcționează cam la trei sferturi din capacitate, comparativ cu perioada anterioară pandemiei”, spune Ciprian Dascălu. Acesta subliniază că nivelul contracției economice din România este semnificativ mai mic decât în vestul Europei tocmai datorită faptului că piața forței de muncă era foarte tensionată înainte de criză, ceea ce a permis cererii să se mențină la niveluri destul de ridicate. Totuși, șomajul este așteptat să crească în prima jumătate a anului viitor. România a ajuns să se împrumute de aproape trei ori mai scump decât Polonia. Astfel, dacă ne uităm la împrumuturile în moneda locală, România plătește o dobândă de 3,5% la titlurile de stat pe 10 ani, în vreme ce Polonia plătește o dobândă de 1,2% (dobânzi la 16 octombrie 2020). Viitorul anunț al agențiilor de rating ar putea să aibă o greutate mare asupra dobânzilor, însă cel mai probabil acest lucru va avea loc abia anul viitor. ”Agențiile de rating sunt îngrijorate de profilul de creștere a datoriei publice. Pe de altă parte, având în vedere că următoarele anunțuri vor fi înainte de alegerile parlamentare, cred ca vor amâna orice decizie privind ratingul. În decursul anului 2021 agențiile de rating vor aștepta de la Guvernul României să vadă un plan credibil de ajustare fiscală pe termen mediu și lung pentru a menține ratingul neschimbat. Nu cred că se vor precipita să ia o decizie până nu vor vedea instalat un guvern după alegeri”, spune Dascălu. Economistul-șef al BCR adaugă faptul că dacă se mențin deficitele ridicate și datoria ajunge la 60-65% din PIB, ne putem aștepta la o înrăutățire a ratingului de țară (downgrade). Citiți și FMI:  SUA și China nu trebuie să oprească măsurile de stimulare a economieiÎn ultimul său raport cu privire la supravegherea bugetară, publicat săptămâna, Fondul Monetar Internațional (FMI) a arătat că se așteaptă ca datoria publică a României ca procent din PIB să ajungă la 65% în 2025 (+21 puncte procentuale). La nivel global, cheltuielile guvernamentale semnificative pentru combaterea pandemiei de coronavirus vor împinge datoria publică până la un nivel record, de aproape 100% din Produsul Intern Brut mondial în acest an, însă această majorare ar putea fi doar un eveniment singular dacă creşterea economică îşi va reveni anul următor, a mai anunțat Fondul Monetar Internaţional. 
FMI:  SUA și China nu trebuie să oprească măsurile de stimulare a economiei	SUA şi China trebuie să păstreze măsuri solide de stimulare pentru a ajuta la o redresare rapidă a economiei în urma pandemiei de coronavirus (COVID-19), a afirmat joi directorul general al Fondului Monetar Internaţional, Kristalina Georgieva, transmite Reuters. O redresare mai rapidă ar adăuga aproape 9. 000 de miliarde de dolari la veniturile globale până în 2025, dar aceasta depinde de cooperarea robustă pentru a dezvolta şi distribui vaccinurile anti-COVID în mod uniform pe plan global, a explicat oficialul FMI, potrivit Agerpres. SUA au spaţiu fiscal şi capacitatea de politică monetară pentru a adopta mai multe măsuri de stimulare, cheltuielile lor în timpul pandemiei au avut un impact pozitiv asupra restului lumii, iar influenţa lor "nu poate fi supraestimată", a declarat Georgieva. China, a doua economie mondială, a furnizat de asemenea "măsuri solide de stimulare" care au ajutat PIB-ul global, iar redresarea solidă a ţării a dus la majorarea cererii pentru ţările care-i furnizează materii prime şi componente din lanţul de aprovizionare, a apreciat şeful FMI. Alăturarea Chinei la eforturile internaţionale de dezvoltare şi distribuire pe scară largă a vaccinurilor ar spori încrederea că pandemia se va încheia mai rapid, a spus şeful FMI. Ea a adăugat:  "Până când nu vom avea o ieşire durabilă din criza de sănătate, redresarea va rămâne inegală şi nesigură". Potrivit celor mai recente prognoze ale FMI, economia mondială va înregistra o revenire parţială şi inegală în 2021, când PIB-ul mondial ar urma să înregistreze un avans de 5,2%, dar a avertizat că rămân în continuare riscuri semnificative, inclusiv de pe urma exploziei numărului de cazuri de persoane infectate. Potrivit estimărilor FMI, guvernele din întreaga lume au injectat deja 12. 000 de miliarde de dolari în economie, ceea ce a majorat deficitele bugetare cu nouă puncte procentuale, în medie, şi a pus datoria publică globală pe o traiectorie care o va duce peste pragul de 100% din PIB pentru prima dată în 2022. 
BERD înrăutățește prognoza economică pentru România	Banca Europeană pentru Reconstrucţie şi Dezvoltare (BERD) şi-a înrăutăţit estimările privind evoluţia economică a României în 2020 şi în 2021, ca rezultat al crizei provocate de pandemia de coronavirus (Covid-19), se arată într-un raport publicat de instituţia financiară internaţională, transmite Agerpres. Conform celor mai recente previziuni ale BERD, economia României ar urma să înregistreze anul acesta o scădere cu 5%, faţă de un declin de 4% previzionat în mai. Pentru 2021, BERD se aşteaptă la o expansiune cu 3% a PIB-ului României, comparativ cu un avans de 4% previzionat în mai. De asemenea, se va ajunge din nou la nivelul PIB per capita din 2019 în trimestrul doi din 2022, apreciază BERD, care previzionează că în primul semestru din acest an economia României s-a contractat cu 3,9%. După o creştere robustă de 4,1% în 2019, România se confruntă cu recesiunea în 2020. Canalele cheie de transmisie sunt consumul mai scăzut şi declinul exporturilor. Starea de urgenţă introdusă la mijlocul lunii martie şi măsurile de izolare menite să oprească răspândirea pandemiei de coronavirus (Covid-19) au durat până la mijlocul lunii mai, afectând sever călătoriile, activitatea economică şi încrederea consumatorilor şi a companiilor, se arată în raport. Măsurile de izolare au avut un impact semnificativ asupra consumului privat:  vânzările cu amănuntul au scăzut cu aproape o cincime în aprilie, comparativ cu perioada similară din 2019, deşi în următoarele luni s-a observat o oarecare redresare. Producţia industrială s-a prăbuşit în aprilie, scăzând cu aproape 40% faţă de perioada similară din 2019, provocând declinul exporturilor de bunuri, apreciază BERD. În primul semestru din acest an, economia României s-a contractat cu 3,9%, consumul privat a scăzut cu 5%, iar exporturile cu 15%. Rata şomajului a urcat la 5,4% în iulie (de la 3,7% în ianuarie), fiind probabilă pierderea de noi locuri de muncă în următoarele luni, deoarece schemele guvernamentale de sprijin vor fi oprite. În iunie, rata anuală a inflaţiei a urcat la 2,2%, în linie cu ţinta BNR, de 2,5% plus/minus un punct procentual. România a intrat în criza provocată de pandemie cu un deficit fiscal semnificativ (4,3% din PIB în 2019). Combinaţia dintre scăderea producţiei şi a veniturilor guvernamentale, un program de stimulare fiscală care se ridică la aproximativ 4-5% din PIB şi alte majorări ale pensiilor în septembrie 2020 (pe lângă cele din 2019) ar urma să adâncească deficitul fiscal în 2020 la un nivel estimat de 8,6% din PIB, conform proiectului revizuit de buget. BNR a redus de trei ori rata dobânzii de politică monetară, până la 1,5%, a scăzut rata dobânzii pentru facilitatea de depozit la 1% pe an şi rata dobânzii aferente facilităţii de creditare (Lombard) la 2% pe an, se arată în raportul instituţiei financiare internaţionale. Economia României ar urma să înregistreze un declin de 5% în 2020 şi o creştere de 3% în 2021. Redresarea va depinde de normalizarea graduală a activităţii economice, atât în România, cât şi la principalii ei parteneri economici, şi de reluarea reformelor structurale. Totuşi, acestea vor fi dificil de îndeplinit dacă distanţarea socială rămâne în vigoare mai mult timp decât s-a anticipat, avertizează BERD. În lunile iunie şi iulie, BERD a realizat un studiu în rândul a 1. 652 de IMM-uri din 15 economii din regiunile unde este prezent creditorul (Kazahstan, Kîrghistan, Mongolia, Tadjikistan, Turkmenistan, Uzbekistan, Bulgaria, Croaţia, România, Egipt, Maroc, Iordania, Liban, Tunisia, Cisiordania şi Fâşia Gaza), pentru a evalua efectele preliminare ale pandemiei asupra întreprinderilor mici şi mijlocii. Aşteptările privind obţinerea de sprijin guvernamental, sub formă de granturi, împrumuturi subvenţionate sau subvenţii salariale, au variat semnificativ în regiune. În timp ce mai mult de jumătate dintre IMM-urile din Bulgaria, Croaţia, România, Maroc şi Mongolia au primit sau aşteptau să primească asistenţă guvernamentală, mai puţin de 20% dintre firme credeau că nu se pot baza pe sprijin guvernamental în Cisiordania şi Fâşia Gaza, Kîrghistan, Tadjikistan, Uzbekistan, Liban. Un sprijin guvernamental mai ridicat (aşteptat sau primit) este asociat cu o opinie mai optimistă privind perspectivele redresării, se arată în raport. Banca Europeană pentru Reconstrucţie şi Dezvoltare (BERD) a fost înfiinţată în 1991 pentru a investi în fostele state din blocul comunist şi a le ajuta să facă tranziţia la economia de piaţă. În ultimii ani, BERD a început să-şi reorienteze atenţia dinspre fostul bloc sovietic spre Africa de Nord şi Orientul Mijociu. BERD este principalul investitor instituţional din România, având investiţii de peste 8,6 miliarde de euro. În 2019, Banca a investit şi finanţat 22 de proiecte în diferite sectoare ale economiei româneşti în valoare totală de peste 372 de milioane de euro. 
Deficitul bugetar a urcat la 5,18% din PIB, după primele opt luni din 2020	Deficitul bugetar a urcat la 5,18% din PIB după primele opt luni ale acestui an, respectiv 54,77 miliarde de lei, de la 4,7% din PIB, sau 49,68 miliarde de lei în perioada similară a anului trecut. "Execuţia bugetului general consolidat în primele opt luni ale anului 2020 a înregistrat un deficit de 54,77 miliarde de lei (5,18% din PIB), din care mai mult de jumătate este rezultat din măsurile de combatere a crizei cauzate de epidemia COVID-19. Sume în valoare de 31,17 miliarde de lei (2,95% din PIB) au fost lăsate în mediul economic prin facilităţile fiscale, investiţii şi cheltuieli excepţionale adoptate pentru combaterea efectelor epidemiei de COVID-19", precizează Ministerul Finanţelor Publice, care a publicat luni datele privind execuţia bugetară la opt luni, scrie Agerpres. În primele opt luni ale anului trecut, execuţia bugetară indica un deficit de 21,9 miliarde lei, respectiv 2,1% din PIB. "Creşterea deficitului bugetar aferent primelor opt luni ale anului curent, comparativ cu cel înregistrat în perioada similară a anului trecut, este explicată, pe partea venituri, de evoluţia nefavorabilă a încasărilor bugetare în perioada martie-august din cauza crizei, precum şi ca urmare a amânării plăţii unor obligaţii fiscale de către agenţii economici pe perioada crizei (14,4 miliarde de lei), de creşterea cu 2,8 miliarde de lei a restituirilor de TVA, faţă de nivelul aferent perioadei ianuarie-august 2019, pentru susţinerea lichidităţii în sectorul privat, precum şi de bonificaţiile acordate pentru plata la scadenţă a impozitului pe profit şi a celui pe veniturile microîntreprinderilor, în valoare de 0,25 miliarde de lei", se spune în comunicatul MFP. De asemenea, pe partea de cheltuieli, faţă de creşterea bugetară prin efectul legilor s-a înregistrat o creştere a cheltuielilor de investiţii cu 5,1 miliarde de lei faţă de aceeaşi perioadă a anului precedent, precum şi plăţi cu caracter excepţional generate de epidemia COVID-19 de aproximativ 8,62 miliarde de lei. Conform MFP, veniturile bugetului general consolidat au însumat 201,32 miliarde de lei în primele opt luni ale anului 2020, în scădere cu 1,4% faţă de nivelul încasat în perioada corespunzătoare a anului trecut. Exprimate ca pondere în PIB estimat, veniturile bugetare au înregistrat o reducere de 0,23 puncte procentuale (an/an), cauzată în principal de contracţia încasărilor nete din TVA. În ce priveşte evoluţia lunară, dinamica veniturilor totale a revenit în august în teritoriul pozitiv (8,8% an/an), fiind determinată de avansul veniturilor nefiscale şi al celor din fonduri europene. Volatilitatea crescută a încasărilor lunare, începând din martie, este explicată de facilităţile fiscale acordate în conjuctura actuală. Potrivit MFP, încasările din impozitul pe salarii şi venit au înregistrat 16,23 miliarde de lei în primele opt luni ale anului curent, consemnând o creştere de 5,3% (an/an). Cel mai mare aport la acest avans l-au avut încasările din impozitul aferent Declaraţiei unice, cu 29% mai mari faţă de cele înregistrate în perioada similară a anului trecut. Totodată, evoluţia veniturilor din această sursă a fost susţinută şi de sporul încasărilor din impozitul pe veniturile din pensii şi dividende, de 42,3%, respectiv 10,8%. În condiţiile unei dinamici pozitive a fondului de salarii din economie, de 5,6% în perioada decembrie 2019 - iulie 2020 (an/an), încasările din impozitul pe salarii au crescut cu numai 0,6% în primele opt luni, evoluţie explicată în principal de prorogarea termenului de plată a obligaţiilor fiscale. Cu toate acestea, încasările din luna august prezintă o revenire (+1,2% an/an), apropiindu-se de traiectoria bazei macroeconomice relevante. Contribuţiile de asigurări au totalizat 73,71 miliarde de lei în primele opt luni ale anului 2020, prezentând o reducere marginală faţă de nivelul înregistrat în aceeaşi perioadă a anului trecut (-0,3%). În luna august, spre deosebire de încasările din impozitul pe salarii, dinamica contribuţiilor înregistrează o scădere (-2,5% an/an), în condiţiile în care fondul de salarii din economie se majorează cu 5,4%. Potrivit sursei citate, încasările din contribuţii sociale au fost afectate de prorogarea termenului de plată a obligaţiilor fiscale declarate de către contribuabili, modificarea bazei de calcul a CAS şi CASS datorată de salariaţii cu contract individual de muncă cu timp parţial şi scutirea de la plată a contribuţiei asiguratorii în muncă (pentru şomajul tehnic). Încasările din impozitul pe profit au însumat 10,52 miliarde de lei în primele opt luni ale anului curent, în scădere cu 14,6% faţă de perioada corespunzătoare a anului trecut (luna august consemnând totuşi o ameliorare a dinamicii negative:  -6,7%). În structură, încasările din impozitul pe profit de la agenţii economici s-au diminuat cu 10,3%, în timp ce încasările din impozitul pe profit de la băncile comerciale s-au contractat cu 51,8%. MFP menţionează că evoluţia negativă este explicată în principal de contracţia activităţii economice, amânarea achitării obligaţiilor fiscale de către contribuabilii plătitori de impozit pe profit, precum şi de bonificaţiile de 5% pentru marii contribuabili, respectiv 10% pentru contribuabilii mici şi mijlocii, acordate pentru plata la scadenţă a impozitului pe profit (OUG 33/2020, bonificaţii acordate în sumă de 0,5 miliarde lei). Alte impozite pe venit, profit şi câştiguri din capital de la persoane juridice au înregistrat 2,19 miliarde de lei în primele opt luni ale anului, în scădere cu 17,1% (an/an). Evoluţia acestor încasări a fost afectată, de asemenea, de amânarea plăţii obligaţiilor fiscale declarate de către contribuabilii plătitori de impozit pe veniturile microîntreprinderilor, precum şi de bonificaţiile de 10% acordate acestora pentru plata impozitului la scadenţă (OUG 33/2020). Încasările nete din TVA au înregistrat 35,12 miliarde de lei în primele opt luni ale anului 2020, în scădere cu 14,9% comparativ cu nivelul înregistrat în perioada similară a anului trecut. Pe fondul revenirii activităţii unor sectoare economice, în luna august dinamica veniturilor brute din TVA s-a ameliorat (-5,3%), în concordanţă cu baza macroeconomică relevantă. În comunicat se precizează că evoluţia încasărilor din TVA în primele opt luni ale anului a fost influenţată negativ de creşterea rambursărilor de TVA cu 22,1% an/an (+2,78 miliarde de lei) cu scopul de a asigura companiilor un nivel de lichiditate suplimentar pe perioada crizei, prorogarea termenului de plată a obligaţiilor fiscale declarate şi evoluţiile nefavorabile din sectoarele economice începând cu luna martie (cu precădere industrie, servicii pentru populaţie şi comerţul cu autovehicule). Veniturile din accize au însumat 19,3 miliarde de lei în primele opt luni ale anului 2020, prezentând o scădere de 3,2% faţă de nivelul înregistrat în perioada similară a anului trecut. Declinul este explicat de contracţia încasărilor din accizele pentru produse energetice, de 15,8% (an/an) în perioada ianuarie -august 2020, în principal ca urmare a reducerii consumului de carburanţi începând din luna martie, în contextul crizei actuale. În schimb, veniturile din accizele pentru produsele din tutun au consemnat un avans de 13,9% (an/an), susţinut şi de majorarea nivelului accizei la ţigarete cu 4,2%. Veniturile din taxele pe utilizarea bunurilor, autorizarea utilizării bunurilor sau pe desfăşurarea de activităţi au înregistrat 2,58 miliarde de lei în primele opt luni ale anului. Deşi au consemnat o creştere semnificativă faţă de încasările înregistrate în aceeaşi perioadă a anului trecut, dinamica este explicată în principal de baza foarte redusă aferentă anului 2019, în condiţiile în care au fost restituite taxe pentru prima înmatriculare ce au fost încasate în anii precedenţi. De asemenea, avansul se datorează şi încasării taxelor de licenţă de la ANCOM. Totodată, în cadrul veniturilor din această sursă, încasările din taxele pe jocurile de noroc au scăzut în perioada analizată cu 21,1% (an/an), în condiţiile scutirii de la plată a taxei aferente autorizaţiilor de exploatare a jocurilor de noroc pentru întreaga perioadă a stării de urgenţă decretate (OUG nr. 48/2020) şi amânării la plată a unor obligaţii. Veniturile nefiscale au înregistrat 18,28 miliarde de lei în primele opt luni ale anului 2020 şi prezintă o scădere de 2,4% faţă de încasările din aceeaşi perioadă a anului trecut. Dinamica acestora a fost determinată în principal de contracţia veniturilor din dividende (-1,78 miliarde de lei). Sumele rambursate de Uniunea Europeană în contul plăţilor efectuate şi donaţii au totalizat 13,32 miliarde de lei în primele opt luni ale anului 2020, în creştere cu 35,4% faţă de perioada similară a anului trecut. Sumele includ şi 1,2 miliarde de lei aferente decontărilor din fonduri externe nerambursabile în contul indemnizaţiilor acordate pe perioada suspendării temporare a contractului individual de muncă din iniţiativa angajatorului. Pe de altă parte, cheltuielile bugetului general consolidat în sumă de 256,09 miliarde de lei au crescut în termeni nominali cu 13,3% faţă de aceeaşi perioadă a anului precedent. Exprimate ca procent din Produsul Intern Brut, cheltuielile au înregistrat o creştere cu 2,9 puncte procentuale de la 21,3% din PIB 2019 la 24,2% din PIB în 2020. Majorarea cheltuielilor a fost generată şi de măsurile care au fost avute în vedere pentru combaterea epidemiei de COVID-19, respectiv a sumelor necesare finanţării în regim de urgenţă a cheltuielilor de gestionare a situaţiei epidemiologice cauzate de răspândirea coronavirusului SARS-CoV-2, pe de o parte, precum şi a măsurilor cu caracter excepţional, în domeniul social şi economic, pentru diminuarea efectelor negative asupra economiei cauzate de măsurile adoptate pentru limitarea infectării în rândul populaţiei. Astfel, până la finele lunii august s-au plătit 3,98 miliarde de lei pentru indemnizaţii acordate pe perioada suspendării temporare a contractului individual de muncă din iniţiativa angajatorului, 813,1 milioane de lei pentru indemnizaţii acordate pentru alţi profesioniştii, precum şi pentru persoanele care au încheiate convenţii individuale de muncă care întrerup activitatea ca urmare a efectelor SARS-CoV-2, 639,6 milioane de lei reprezentând sume acordate angajatorilor pentru decontarea unei părţi a salariului brut al angajaţilor menţinuţi în muncă (41,5%), 81 milioane de lei pentru indemnizaţii acordate părinţilor pentru supravegherea copiilor pe perioada închiderii temporare a unităţilor de învăţământ. Cheltuielile de personal au însumat 72,07 miliarde de lei, în creştere cu 6% comparativ cu aceeaşi perioadă a anului precedent, reflectându-se majorările salariale, indemnizaţia de hrană, atât cele aplicate începând cu 1 ianuarie 2019, acordate în temeiul Legii cadru nr. 153/2017 privind salarizarea personalului plătit din fonduri publice, cât şi majorările salariale aplicate cu 1 ianuarie 2020. Exprimate ca pondere în PIB, cheltuielile de personal reprezintă un nivel de 6,8% din PIB, cu 0,4 puncte procentuale peste nivelul din aceeaşi perioadă a anului anterior. Din totalul cheltuielilor de personal, plăţile reprezentând stimulentul de risc acordat pentru COVID 19 au fost de 236,2 milioane de lei. Cheltuielile cu bunuri şi servicii au fost 34,39 miliarde de lei, în creştere cu 12,7% faţă de anul precedent. În cadrul bugetului general consolidat, majorările faţă de medie se înregistrează la nivelul administraţiei locale inclusiv spitalele din subordinea acestora, majorări determinate în special de plăţi suplimentare pentru medicamente, materiale sanitare, reactivi şi alte produse necesare diagnosticării şi tratării pacienţilor infectaţi cu coronavirusul SARS-CoV-2. De asemenea, o creştere se reflectă şi la bugetul Fondului naţional unic de asigurări sociale de sănătate de 9,3% faţă de aceeaşi perioadă a anului anterior determinată de deconturile mai mari pentru plata medicamentelor care fac obiectul contractelor cost-volum rezultat şi pentru decontarea serviciilor medicale în ambulatoriu. Cheltuielile cu asistenţa socială au fost de 91,14 miliarde de lei în creştere cu 22% comparativ cu aceeaşi perioadă a anului precedent. Evoluţia cheltuielilor cu asistenţa socială a fost influenţată, în principal, de majorarea punctului de pensie, începând cu 1 septembrie 2019, cu 15%, respectiv de la 1. 100 lei la 1. 265 lei, a indemnizaţiei sociale pentru pensionari garantată cu 10%, majorarea alocaţiilor de stat pentru copii începând cu 1 mai 2019, precum şi indexarea acestora cu rata inflaţiei din anul 2019, începând cu 1 ianuarie 2020. Totodată, începând cu luna aprilie s-au realizat plăţi determinate de măsurile care au fost luate cu caracter excepţional, în domeniul social şi economic, pentru diminuarea efectelor negative generate de pandemia de COVID 19, cum ar fi plata pentru indemnizaţii acordate pe perioada suspendării temporare a contractului individual de muncă din iniţiativa angajatorului în valoare de 3,98 miliarde de lei şi pentru indemnizaţii acordate pentru alţi profesioniştii, pentru persoanele care au încheiate convenţii individuale de muncă care întrerup activitatea ca urmare a efectelor SARS-CoV-2 în valoare de 813,1 milioane de lei, precum şi sume acordate angajatorilor pentru decontarea unei părţi a salariului brut al angajaţilor menţinuţi în muncă (41,5%) în valoare de 639,6 milioane de lei. De asemenea, se continuă decontări ale indemnizaţiilor de asigurări sociale de sănătate pentru concedii medicale în scopul diminuării stocului de plăţi restante aferente acestora, astfel că până la sfârşitul lunii august plăţile au fost de 2,48 miliarde de lei, în creştere cu 61,1% mai mult faţă de aceeaşi perioadă a anului precedent. Cheltuielile cu subvenţiile au fost de 4,94 miliarde de lei, cea mai mare parte dintre acestea fiind alocate către sectorul agricol şi transporturi, respectiv subvenţii pentru sprijinirea producătorilor agricoli, subvenţii pentru transportul călătorilor şi pentru diferenţe de preţ şi tarif. Alte cheltuieli de 4,1 miliarde de lei au reprezentat, în principal, sume aferente titlurilor de plată emise de Autoritatea Naţională pentru Restituirea Proprietăţilor, conform legislaţiei în vigoare, burse pentru elevi şi studenţi, alte despăgubiri civile, precum şi indemnizaţii acordate părinţilor pentru supravegherea copiilor pe perioada închiderii temporare a unităţilor de învăţământ (81 milioane lei). Cheltuielile privind proiectele finanţate din fonduri externe nerambursabile (inclusiv subvenţiile de la Uniunea Europeană aferente agriculturii) au fost de 13,9 miliarde de lei, cu 21,5% mai mari comparativ cu aceeaşi perioadă a anului precedent. Cheltuielile pentru investiţii, care includ cheltuielile de capital, precum şi cele aferente programelor de dezvoltare finanţate din surse interne şi externe, au fost în valoare de 24,1 miliarde de lei, cea mai mare sumă investită în economie în ultimii 10 ani aferentă primelor 8 luni ale anului, în creştere cu 26,9% mai mult decât aceeaşi perioadă a anului precedent. În cadrul bugetului general consolidat, majorările apar la bugetul de stat şi la bugetele locale atât din fonduri naţionale, cât şi aferente proiectelor finanţate din fonduri externe nerambursabile. De asemenea, din bugetul Ministerului Afacerilor Interne s-au plătit 312,6 milioane de lei pentru achiziţionarea de produse - stocuri de urgenţă medicală, inclusiv scannere termice pentru combaterea răspândirii infecţiei cu coronavirusul SARS-COV-2. Potrivit estimărilor oficiale, deficitul bugetar va urca la 8,6% din PIB în acest an, cinci puncte procentuale fiind legate direct de perioada de criză prin care trece România.  
FMI:  Economiile lumii vor fi afectate pe termen lung de criza provocată de COVID-19	Criza coronavirusului va dura mai mult decât se preconiza şi unele ţări vor avea nevoie de mai mulţi ani pentru a reveni pe creştere, a avertizat un înalt oficial de la Fondul Monetar Internaţional, scrie Agerpres. De la debutul crizei sanitare, Fondul a furnizat o finanţare totală în valoare de aproximativ 90 miliarde de dolari pentru 79 de ţări, dintre care 20 sunt din America Latină. FMI continuă să lucreze cu statele membre pentru a identifica modalităţile prin care să fie ţinută sub control pandemia şi a limita impactul său economic, a declarat primul adjunct al directorului general al FMI, Geoffrey Okamoto, la un eveniment online organizat de Center for Strategic and International Studies. "Încercăm să ne păstrăm resursele financiare. Vorbim despre o revenire la creştere care va avea nevoie de mai mulţi ani iar pe parcusul acestei perioade multe ţări vor avea nevoie, probabil, de asistenţă", a spus Okamoto. Economiile din America Latină şi Caraibe sunt cel mai afectate de pandemie, raportând aproximativ 8,4 milioane de cazuri de infecţie cu coronavirus şi peste 314. 000 de decese, ambele cifre fiind cele mai mari înregistrate de o regiune a lumii. Okamoto a spus că oficialii FMI poartă discuţii cu economiile din Grupul G20 cu privire la prelungirea unui moratoriu temporar al serviciului plăţilor datoriilor pentru ţările cu venituri reduse. Această iniţiativă, aprobată de G20 în luna aprilie, expiră la finele acestui an însă experţii şi oficialii guvernamentali din multe ţări sunt în favoarea prelungirii în 2021, o decizie în acest sens fiind aşteptată în săptămânile sau lunile următoare. Problema sustenabilităţii datoriilor este pe primul loc pe lista preocupărilor oficialilor FMI, a precizat Okamoto, adăugând că multe ţări din America Latină aveau probleme cu datoriile şi înainte de coronavirus, iar pandemia a agravat aceste presiuni. Okamoto a subliniat că Iniţiativa pentru Suspendarea Serviciului Datoriei (DSSI) a dat mai mult timp FMI pentru a evalua situaţia datoriilor pentru aceste ţări. "Durează mai mult decât ne-am aşteptat şi de acea va modifica puţin dinamica a aceea ce credem că este sustenabil pe termen lung", a spus oficialul FMI. SUA, cel mai mare acţionar de la Fondul Monetar Internaţional, a semnalat că este dispusă să contribuie la programele FMI destinate sprijinirii ţărilor sărace, dar până acum nu a furnizat fonduri pentru aceste programe. 
Mărirea pensiilor cu 40% pune în pericol acordarea de fonduri europene României	Uniunea Europeană are instrumentele legale prin care poate tăia sau suspenda plata fondurilor europene cuvenite României, inclusiv fondurile de coeziune, dacă Bucureștiul ia decizii care vor crește deficitul bugetar suplimentar față de angajamentele luate față de Bruxelles, precum creșterea cu 40% a pensiilor. Reprezentanți ai Comisiei Europene au transmis deja avertismente României în acest sens după ce Parlamentul a votat majorarea pensiilor, scrie G4Media. România este singurul stat membru UE aflat în procedura de deficit excesiv, procedură lansată în luna aprilie din cauza depășirii în 2019 a deficitului bugetar acceptat prin Tratatul de Funcționare a UE (4% față de limita maximă acceptată de 3% din Produsul Intern Brut). Deși Comisia Europeană a anunțat că va accepta depășirile țintei de deficit în cazul tuturor statelor membre ca urmare a pandemiei de Covid-19, în cazul României există condiționalități care o împiedică să își mărească deficitul bugetar cu cheltuieli care nu sunt legate de combaterea pandemiei de coronavirus. Astfel, Consiliul UE a adoptat în luna aprilie, la propunerea Comisiei Europene, o Recomandare (cu caracter obligatoriu) pentru România, care trebuie să adopte măsuri pentru scăderea treptată a deficitului bugetar până în 2022. România ”trebuie să pună în aplicare în mod riguros măsurile necesare pentru corectarea deficitului său excesiv până cel târziu în 2022” și să facă ”reforme structurale ample”, potrivit Recomandării citate. Problema e că, prin eventuala creștere cu 40% a pensiilor încă din acest an, România ar încălca angajamentele asumate și ar crește deficitul bugetar cu încă 6,5% din PIB, potrivit calculelor guvernului. Parlamentul a votat un amendament la rectificarea bugetară prin care pensiile ar trebui să crească cu 40% din acest an. Guvernul aprobase prin rectificarea bugetară o creștere de doar 14% a pensiilor, arătând că bugetul nu își poate permite o majorare cu 40%, așa cum prevedea Legea pensiilor votată în 2010 de majoritatea PSD-ALDE-UDMR din Parlament. Guvernul Orban a anunțat că va ataca la Curtea Constituțională legea votată în Parlament. 
Orban:  Cererile de decontare a cheltuielilor cu combaterea Covid-19 se ridică la 600 milioane de euro	Instituţiile publice din România implicate în combaterea epidemiei de coronavirus au transmis spre decontare, din fonduri europene, cheltuieli de aproape 600 de milioane de euro, a declarat, premierul Ludovic Orban, potrivit Agerpres. Potrivit acestuia, toate cererile "sunt în procesare", iar fondurile utilizate pe perioada crizei sanitare generate de virusul SARS-CoV-2 vor fi decontate. "Avem solicitări din partea tuturor entităţilor, inclusiv din partea autorităţilor locale, de decontare din fonduri europene pe cheltuielile COVID de aproape 600 de milioane de euro. Toate aceste solicitări sunt în procesare şi ele vor fi decontate. Vom procesa rapid toate solicitările şi vom deconta toate cheltuielile, evident, legale, care sunt făcute legal, care sunt făcute în conformitate cu legea. Să spui că nu faci achiziţii că îţi e teamă că nu îţi decontează, asta e o falsă scuză. Noi am pus la dispoziţie aceşti bani, banii există şi vom deconta orice cheltuială legală făcută în această categorie de cheltuieli pe care am stabilit că le finanţăm", a afirmat şeful Executivului. Ludovic Orban, care este şi preşedinte al Partidului Naţional Liberal, a fost prezent la Râmnicu Vâlcea la prezentarea proiectului "Parc Industrial" de către candidatul PNL la Primăria Râmnicu Vâlcea. 
Eurostat:  România, printre ţările UE cu un declin semnificativ al economiei în trimestrul doi	În trimestrul doi din 2020, încă marcat de măsurile de izolare adoptate de majoritatea statelor membre ale Uniunii Europene pentru a stopa răspândirea pandemiei de coronavirus (Covid-19), PIB-ul a înregistrat un declin de 11,8% în zona euro şi de 11,4% în UE, comparativ cu precedentele trei luni, arată datele publicate de Oficiul European pentru Statistică (Eurostat). Acestea sunt cele mai semnificative scăderi de când se publică datele, respectiv 1995. În primul trimestru din 2020, PIB-ul a înregistrat un declin de 3,7% în zona euro şi de 3,3% în UE, comparativ cu precedentele trei luni, notează Agerpres. În rândul statelor membre pentru care sunt disponibile datele pentru trimestrul doi din 2020, comparativ cu precedentele trei luni, cel mai sever declin s-a consemnat în Spania (minus 18,5%), Croaţia (minus 14,9%), Ungaria (minus 14,5%), Grecia (minus 14%), Portugalia (minus 13,9%), Franţa (minus 13,8%), Italia (minus 12,8) şi România (minus 12,3%). La polul opus se află Lituania (minus 5,5%), Estonia (minus 5,6%), Irlanda (minus 6,1%), Letonia (minus 6,5%) şi Danemarca (minus 6,9%). De asemenea, în trimestrul doi din 2020, comparativ cu perioada similară din 2019, zona euro a înregistrat o scădere de 14,7% şi UE un recul de 13,9%, după un declin de 3,3% şi, respectiv, 2,7%, în primele trei luni din 2020. Sunt de asemenea cele mai semnificative scăderi de când se publică aceste date, respectiv 1995. În rândul statelor membre pentru care sunt disponibile datele pentru trimestrul doi din 2020, comparativ cu perioada similară din 2019, cel mai sever declin a fost în Spania (minus 22,1%), Franţa (minus 18,9%) şi Italia (minus 17,7%), iar cel mai redus în Irlanda (minus 3,7%), Lituania (minus 4%) şi Finlanda (minus 6,3%). În trimestrul doi din 2020, comparativ cu perioada similară din 2019, economia României s-a contractat cu 10,5%. 
Ce impact va avea COVID-19 asupra economiei din România în următoarea perioadă:  estimările analiștilor	CFA România, organizația profesioniștilor în investiții din țara noastră, a publicat rezultatele sondajului realizat în rândul membrilor săi cu privire la evoluția economiei în perioada următoarea. În ceea ce privește cursul de schimb euro/leu, aproximativ 95% dintre participanți anticipează o depreciere a leului în următoarele 12 luni (comparativ cu valoarea actuală). Astfel valoarea medie a anticipațiilor pentru orizontul de 6 luni este de 4,9022, în timp ce pentru orizontul de 12 luni valoarea medie a cursului anticipat este de 4,9582(în condițiile în care anticipațiile individuale au variat între 4,8500 și 5,1500). Rata anticipata a inflației pentru orizontul de 12 luni (august 2021/august 2020) a înregistrat o valoare medie de 2,70%. Din luna aprilie a acestui an, în cadrul sondajului au fost adăugate și patru întrebări suplimentare, referitoare la impactul crizei coronavirusului asupra economiei naționale, iar rezultatele pentru luna iulie 2020 releva:  - Durata impactului economic al coronavirusului:  cea mai mare parte a respondenților (peste 69%) anticipează ca acesta se va resimți puternic până în trimestrul II al anului 2021. - Deficitul bugetului de stat anticipat pentru anul 2020:  valoarea medie a anticipațiilor este 8,3% (de menționat ca sondajul a fost realizat înaintea rectificării bugetare). - Evoluția, în termeni reali a PIB in anul 2020:  valoarea medie a anticipațiilor este -4,4%. - Rata șomajului la finalul anului 2020:  valoarea medie a anticipatiilor este 7,0%. Raspunsurile la intrebarile cantitative referitoare la impactul economic al crizei coronavirusului prezinta o abatere medie patratica a raspunsurilor ridicata, ceea ce arata o incertitudine ridicata in randul participantilor cu privire la evolutia viitoare a parametrilor economici. Suplimentar, in luna iulie 2020, au fost adaugate inca 4 intrebari cu privire la impactul crizei provocate de Covid-19 asupra economiei, dupa cum urmeaza:  - Modul de revenire al economiei. In acest caz s-au desprins doua opinii majoritare, ambele cu un procent de 31%, si anume, revenirea in W (avand in vedere revenirea crizei medicale) si revenirea de forma unui semn « radical » adica, se va recupera rapid o parte din scaderea economica, iar recuperarea celeilalte parti va fi lenta. - Criza curenta a generat modificarea comportamentului de consum, de munca, de calatorie. Cea mai mare parte a respondentilor, 59%, considera ca aceste modificari de comportament vor fi de lunga durata (de ordinul anilor). - Criza curenta a avut un impact puternic asupra anumitor sectoare economice. 44% dintre respondenti considera ca impactul asupra acestor sectoare va fi de lunga durata (de ordinul anilor), in timp ce 33% considera ca impactul asupra anumitor sectoare economice va fi permanent. - Respondenții au fost întrebați ce măsuri trebuie luate pentru ieșirea din această criză (întrebare deschisa). Primele trei răspunsuri, în ordinea menționării sunt: Indicatorul de Incredere Macroeconomica, a fost lansat de catre Asociatia CFA Romania in luna mai 2011 si reprezinta un indicator prin intermediul caruia organizatia doreste sa cuantifice anticipatiile analistilor financiari cu privire la activitatea economica in Romania pentru un orizont de timp de un an. 
BCR vede semnificativ mai bine economia românească în trimestrul al doilea	Economia României ar urma să înregistreze un declin de 10,8% în trimestrul doi din 2020, comparativ cu precedentele trei luni, faţă de o scădere de 15,2% previzionată anterior, după publicarea unor date recente care depăşesc estimările, se arată într-o analiză a BCR, citată de Agerpres. În iunie, vânzările cu amănuntul au crescut cu 6,3% faţă de luna precedentă, şi cu 0,9% faţă de perioada similară din 2019. Prima lună de vară a adus o redresare solidă a vânzărilor de produse nealimentare (8,1%) şi a vânzărilor de combustibili auto (16,4%), în urma ridicării majorităţii restricţiilor de mobilitate şi de afaceri. În iunie s-au redeschis mall-urile în România. Perspectivele pe termen scurt pentru vânzările cu amănuntul vor fi probabil modelate de evoluţia crizei provocate de pandemia de coronavirus (COVID-19) şi restricţiilor de mobilitate ulterioare. Iulie a adus o creştere semnificativă a numărului de noi cazuri de COVID-19 şi autorităţile locale au anunţat noi restricţii în unele regiuni din Romania la începutul lui august. Deşi aceste constrângeri nu par severe şi sunt legate în principal de sectorul serviciilor (reguli stricte privind funcţionarea în timpul nopţii a barurilor, restaurantelor şi industriei jocurilor de norc), redresarea economiei arată inegală. Componenta de retail a Indicelui încrederii în economie ţi-a continuat trendul crescător în iulie, deşi într-un ritm mai lent faţă de lunile precedente. Situaţia actuală este evaluată ca fiind mai bună de către directorii din sectorul de retail, deşi s-a estimat o înrăutăţire condiţiile de afaceri în iulie, după îmbunătăţirile semnificative din mai şi iunie. Pe termen mediu, riscurile cheie la adresa vânzărilor cu amănuntul sunt legate de potenţialele măsuri de consolidare fiscală după alegerile generale, care vor afecta probabil venitul real disponibil al gospodăriilor din România. În rândul modelelor rapide ale Este privind creşterea economiei, modelul care priveşte oferta sugerează cel mai semnificativ declin al PIB-ului în trimestrul doi din 2020, de 12,4%, comparativ cu precedentele trei luni, din cauza industriei prelucrătoare şi a declinului sever al serviciilor. Producţia industrială a crescut în mai, dar în opinia BCR o redresare deplină a producţiei industriale ar putea dura până la opt trimestre. În cazul modelului care priveşte cererea, declinul PIB-ului ar fi mai mic, de 11,4% în perioada aprilie-iunie 2020, comparativ cu primul trimestru din 2020, în urma redresării mai rapide a cererii interne. Pe de altă parte cererea externă va continua să acţioneze probabil ca un element de frânare, din cauza întreruperilor în lanţurile de aprovizionare, deşi există unele dovezi a unei redresări graduale peste hotare. Modelul BCR bazat pe indicatori flexibili arată o scădere de 8,5% a economiei în trimestrul doi din 2020, comparativ cu precedentele trei luni, şi o încetinire a ritmului redresării în trimestrul trei din 2020. Prin urmare, BCR menţine nemodificată estimarea pentru acest an, ce indică un declin al PIB-ului României de 4,7%. 
BCR vede semnificativ mai bine economia românească în trimestrul al doilea	Economia României ar urma să înregistreze un declin de 10,8% în trimestrul doi din 2020, comparativ cu precedentele trei luni, faţă de o scădere de 15,2% previzionată anterior, după publicarea unor date recente care depăşesc estimările, se arată într-o analiză a BCR, citată de Agerpres. În iunie, vânzările cu amănuntul au crescut cu 6,3% faţă de luna precedentă, şi cu 0,9% faţă de perioada similară din 2019. Prima lună de vară a adus o redresare solidă a vânzărilor de produse nealimentare (8,1%) şi a vânzărilor de combustibili auto (16,4%), în urma ridicării majorităţii restricţiilor de mobilitate şi de afaceri. În iunie s-au redeschis mall-urile în România. Perspectivele pe termen scurt pentru vânzările cu amănuntul vor fi probabil modelate de evoluţia crizei provocate de pandemia de coronavirus (COVID-19) şi restricţiilor de mobilitate ulterioare. Iulie a adus o creştere semnificativă a numărului de noi cazuri de COVID-19 şi autorităţile locale au anunţat noi restricţii în unele regiuni din Romania la începutul lui august. Deşi aceste constrângeri nu par severe şi sunt legate în principal de sectorul serviciilor (reguli stricte privind funcţionarea în timpul nopţii a barurilor, restaurantelor şi industriei jocurilor de norc), redresarea economiei arată inegală. Componenta de retail a Indicelui încrederii în economie ţi-a continuat trendul crescător în iulie, deşi într-un ritm mai lent faţă de lunile precedente. Situaţia actuală este evaluată ca fiind mai bună de către directorii din sectorul de retail, deşi s-a estimat o înrăutăţire condiţiile de afaceri în iulie, după îmbunătăţirile semnificative din mai şi iunie. Pe termen mediu, riscurile cheie la adresa vânzărilor cu amănuntul sunt legate de potenţialele măsuri de consolidare fiscală după alegerile generale, care vor afecta probabil venitul real disponibil al gospodăriilor din România. În rândul modelelor rapide ale Este privind creşterea economiei, modelul care priveşte oferta sugerează cel mai semnificativ declin al PIB-ului în trimestrul doi din 2020, de 12,4%, comparativ cu precedentele trei luni, din cauza industriei prelucrătoare şi a declinului sever al serviciilor. Producţia industrială a crescut în mai, dar în opinia BCR o redresare deplină a producţiei industriale ar putea dura până la opt trimestre. În cazul modelului care priveşte cererea, declinul PIB-ului ar fi mai mic, de 11,4% în perioada aprilie-iunie 2020, comparativ cu primul trimestru din 2020, în urma redresării mai rapide a cererii interne. Pe de altă parte cererea externă va continua să acţioneze probabil ca un element de frânare, din cauza întreruperilor în lanţurile de aprovizionare, deşi există unele dovezi a unei redresări graduale peste hotare. Modelul BCR bazat pe indicatori flexibili arată o scădere de 8,5% a economiei în trimestrul doi din 2020, comparativ cu precedentele trei luni, şi o încetinire a ritmului redresării în trimestrul trei din 2020. Prin urmare, BCR menţine nemodificată estimarea pentru acest an, ce indică un declin al PIB-ului României de 4,7%. 
Un nou avertisment dat de FMI cu privire la impactul în economie al pandemiei	Dezechilibrele de cont curent pe plan global s-au redus în 2019, deoarece comerţul a încetinit, şi s-ar putea reduce şi mai mult în 2020 în urma pandemiei de coronavirus (COVID-19), dar unii exportatori de materii prime şi ţările dependente de turism se vor confrunta cu deficite de cont curent, se arată într-un raport publicat marţi de Fondul Monetar Internaţional (FMI), transmite Reuters. Slăbiciunea continuă a comerţului, alături de măsurile de expansiune fiscală masive, vor duce în multe ţări la reducerea excedentelor de cont curent, apreciază FMI în raportul extern anual, conform Agerpres. ro. Balanţele contului curent net au scăzut pe plan global cu 0,2 puncte procentuale, la 2,9% din PIB, şi s-ar putea reduce cu încă 0,3% din PIB-ul global în 2020, parţial în urma măsurilor de stimulare monetare şi fiscale masive, şi a presiunii continue pe comerţ, apreciază FMI. "Exportatorii majori de materii prime ar putea ajunge de la excedente semnificative de cont curent la deficite masive", a avertizat economistul şef al FMI, Gita Gopinath, cu ocazia prezentării raportului. FMI se aşteaptă ca Arabia Saudită, care a avut în 2019 un excedent de cont curent de 5,9% din PIB, să înregistreze anul acesta un deficit de cont curent de 4,9% din PIB, în urma scăderii preţului ţiţeiului şi a cererii. Statele dependente de turism Thailanda şi Malaysia se vor confrunta anul acesta cu un declin dramatic al excedentelor lor de cont curent, apreciază FMI. Deficitul de cont curent al SUA în 2019, de 2,3% din PIB, este moderat mai slab decât este justificat de fundamentele economice, şi s-ar putea reduce la 2% din PIB în 2020. În China, excedentul de cont curent s-a situat la 1% din PIB în 2019, şi ar urma să crească la 1,3% din PIB în 2020, în linie cu fundamentele economice, se arată în raportul organizaţiei financiare internaţionale. 
Guvern pregătește un program de un miliard de euro pentru repornirea economiei. Granturi către HoReCa, IMM și PFA-uri	Şeful Cancelariei prim-ministrului, Ionel Dancă, a anunţat că Executivul a pregătit un program în valoare de un miliard de euro, destinat repornirii economiei. Banii vor fi daţi sub formă de granturi şi vor ajunge în industria HoReCa, dar şi la IMM-uri sau PFA-uri, scrie Mediafax. „Programul de granturi pentru repornirea activităţilor economice în domenii unde au existat restricţii ca urmare a măsurilor de protecţie sanitară pe perioada stării de urgenţă sau de alertă e un progam de un miliard de euro, împărţit în trei mari categorii de beneficiari. Este vorba despre 100 de milioane de euro pentru micro-granturi în valoare de 2. 000 de euro, pentru SRL-uri fără salariaţi, pentru PFA-uri, dar şi ONG-uri în domeniul cultural artisitic şi cinema, precum şi cabinetelor medicale individuale implicate în tratarea pacienţilor COVID”, a spus Dancă, în briefengul de presă, de după şedinţa de Guvern. A doua componentă a programului se referă la asigurarea sumelor necesare prin oferirea unui ajutor nerambursabil pentru întreprinderile mici şi mijlocii. „Bugetul total este de 350 milioane de euro, valoarea ajutorului nerambursabil este de 15% din cifra de afaceri a companiilor, respectiv între 5. 000 şi 150. 000 de euro. Domeniile sunt cele afectate de restricţiile impuse pentru limitarea infecţiilor cu coronavirus:  HoReCa, transport, industria de evenimente, industria creativp, editurile şi librăriile”, a precizat Dancă. O altă componentă este cea a granturilor pentru investiţii, ce are un buget de 550 de milioane de euro. Banii vor ajunge la IMM-uri pentru reprofilarea sau reconversia activităţilor economice, respectiv în domenii precum industria alimentară, energie, echipamente, servicii de îngrijire, turism, hoteluri sau confecţii. „Valoarea grantului este între 50. 000 şi 200. 000 de euro. Program se derulează prin intermediul Ministerului Economiei”, a punctat sursa citată. Ordonanţa a fost dezbătură în primă lectură în şedinţa de guvern de joi, urmând a fi adoptată după obţinerea tuturor avizelor, în şedinţa următoare a Executivului. 
Ce spune mediul de afaceri despre revenirea rapidă a economiei și care sectoare sunt cele mai ”optimiste”	Două treimi (66%) dintre liderii afacerilor la nivel mondial sunt încrezători că piața europeană va înregistra o revenire relativ rapidă în urma recesiunii economice cauzate de pandemia COVID-19, potrivit unui nou studiu AccentureRaportul intitulat “Bold Moves in Tough Times” și bazat pe un sondaj la care au participat aproximativ 500 de directori de companii din Europa, America de Nord și regiunea Asia-Pacific din 15 industrii, constată că aproximativ trei din 10 de respondenți (29%) se așteaptă ca revenirea economică în Europa să fie destul de rapidă („în formă de V”), în timp ce 37% anticipează o revenire mai lentă, dar constantă, în formă de U în următoarele 12 luni. Printre cele mai optimiste sectoare se numără cel al comunicațiilor, mass-media și al divertismentului, unde 52% dintre respondenți se așteaptă la o revenire în formă de V pe piețele europene, urmat de cel de asigurări cu 47%. La polul opus se află sectorul auto și cel al companiilor aeriene/ travel / transporturi doar 7% și, respectiv, 12% dintre respondenți așteptându-se la o revenire rapidă. O perspectivă optimistă se poate observa și în domeniul produselor farmaceutice / biotehnologie / științele vieții, cu 34% dintre liderii acestui sector așteptându-se la o creștere a cererii în Europa ca urmare a pandemiei. Raportul arată, de asemenea, că directorii se așteaptă ca economiile din Germania, Marea Britanie și Țările Nordice să se refacă cel mai rapid după recesiune, urmate de Franța, Spania și Italia. În plus, oamenii de afaceri europeni sunt optimiști în ceea ce privește competitivitatea Europei, deoarece patru din 10 respondenți (39%) consideră că firmele europene vor fi mai competitive față de cele din SUA decât au fost înainte de criză și chiar mai mulți (43%) cred că firmele europene vor fi mai competitive în comparație cu cele chineze. “Încrederea este critică în actualul context economic, care este încă volatil și nesigur”, a declarat Jean-Marc Ollagnier, CEO Accenture Europa. „Optimismul cu privire la revenirea economică și competitivitatea Europei oferă companiilor de pe continent o ocazie unică de a-și consolida poziția de lider și de a reduce decalajul față de concurenții lor americani și asiatici. Totuși, acest lucru va depinde de cât de bine vor transforma optimismul în acțiuni îndrăznețe. Cel mai mare risc este ca liderii de afaceri europeni să rămână dependenți într-o proporție considerabilă de sprijinul guvernamental, să fie defensivi și să investească prea puțin în inovații radicale - deoarece competiția lor globală nu va aștepta. "Raportul Accenture indică faptul că există riscul ca directorii din Europa să fie prea prudenți în ceea ce privește modul în care se pregătesc pentru revenire, în comparație cu cei din America de Nord și Asia-Pacific. Concret, directorii europeni: Se axează pe o inovare progresivă, mai degrabă decât pe una radicală. Mai mult de jumătate (53%) dintre respondenții europeni au declarat că încetinesc investițiile în inovare și nu vor relansa nicio inițiativă în următoarele șase luni, comparativ cu 33% dintre respondenții din America de Nord și 49% în Asia Pacific. Investesc insuficient în viitorul afacerii. În Europa, doar una din șapte companii (16%) investește deja în inițiative pentru pregătirea revenirii, comparativ cu una din patru (25%) în Asia Pacific și una din trei (34%) în America de Nord. Sunt mai puțin înclinați către colaborare pentru a se redresa. Liderii de afaceri din Europa sunt mai puțin înclinați decât cei din America de Nord și Asia-Pacific să colaboreze cu alte companii pentru a atenua impactul crizei și pentru a se redresa mai repede (48% dintre cei din Europa, comparativ cu 53% în America de Nord și 55% în Asia-Pacific). "Liderii de afaceri din Europa trebuie să înceapă să se reinventeze acum pentru lumea post-COVID-19", a spus Ollagnier. „Acum este momentul să gândim și să acționăm diferit și să ne asumăm riscuri echilibrate pentru a construi reziliență pe termen lung și pentru a reînnoi modele de creștere pentru a ne adapta la ceea ce numim o lume „niciodată normală”. Raportul evidențiază domenii critice pe care companiile europene trebuie să se concentreze pentru a elimina decalajul de competitivitate față de omologii lor nord-americani și asiatici. Acestea includ: “Europa este la răscruce. Liderii săi din afaceri pot continua pe căile strategice și operaționale bine cunoscute sau pot explora un nou drum, unul bazat pe inovare și tehnologie cu potențial ridicat, care se îmbină cu puterile tradiționale ale durabilității, solidarității și scopurilor europene”, a spus Ollagnier. „Deși pandemia COVID-19 a fost dificilă, pe măsură ce ieșim din ea, amploarea și sfera noilor oportunități - în special în sectorul industrial și în problemele de tranziție energetică - sunt clare. Este timpul ca Europa să facă demersuri îndrăznețe și să profite de aceste oportunități pentru a reduce în sfârșit decalajul de competitivitate. "
Românii s-au “vindecat” de consum în pandemie. Economiile au crescut, dar fără dobândă	Sumele acumulate de români în sistemul bancar local au crescut cu aproape 12 mld. lei din februarie 2020 până în luna mai 2020, incertitudinea cu privire la efectele economice ale pandemiei provocată de noul coronavirus (COVID-19) determinând populația să renunțe la o bună parte din cheltuielile obișnuite. “Există impresia greșită potrivit căreia, în ultimii ani, când salariile au crescut semnificativ, românii au pus mai mulți bani deoparte. În realitate, însă, avem o situație inversă:  s-a cheltuit mai mult și s-a economisit mai puțin. Rata depozitelor la termen ca procent din PIB a scăzut în ultimii cinci ani. Ceea ce a crescut a fost ponderea conturilor curente”, a declarat Horia Braun, CEO Erste Asset Management, divizia de fonduri de investitii a BCR - în cadrul unei conferințe organizată de Finmedia. Potrivit unui sondaj Erste realizat înainte de intrarea în perioada de pandemie, 38% dintre români spun că au economisit mai puțin în ultimii 2-3 ani decât în trecut – cel mai mare procent înregistrat în rândul țărilor din regiune în care s-a realizat sondajul (Cehia 20%, Slovacia 19%, Croația 19%, Serbia 23%). De asemenea, 41% dintre respondenții români spun că au economisit la fel de mult ca în trecut, în vreme ce doar 21% susțin că au economisit mai mult. Sondajul Erste a mai arătat ca 85% dintre români spun că pun deoparte doar ce bani mai rămân din salariu la sfârșitul lunii, în vreme ce doar 15% au un obiectiv clar, cu o sumă fixă pe care o economisesc lună de lună. Pentru comparație, 40% din cehi spun că economisesc lunar o sumă fixă, 51% dintre slovaci, 59% dintre maghiari, 54% dintre croați și 33% dintre sârbi. ”La nivel de comportament de economisire, vedem acum ceea ce am văzut în 2009 și 2010, când oamenii au economisit mai mult deși o duceau mai greu. Din februarie până în mai anul acesta s-a înregistrat o acumulare de 12 mld. lei în sistemul bancar românesc, dar 10 mld. lei sunt în conturi curente. Românilor le place lichiditatea, cash-ul, iar acest lucru nu este tocmai ok din cauză că inflația le va diminua economiile”, spune Horia Braun. Acesta arată că din 2005 și până în prezent, puterea de cumpărare a 100 de lei a scăzut la 60 de lei. ”Dacă nu economisești și doar ții banii în contul curent (n. red. fără dobândă) te va lovi inflația”, a mai adăugat Braun. Șeful Erste Asset Management le recomandă românilor să ia în considerare plasarea banilor – pe termen lung - în instrumente financiare mai riscante, precum acțiunile sau fondurile mutuale care investesc în acțiuni, având în vedere că titlurile de stat și celelalte opțiuni puțin riscante oferă dobnânzi extrem de mici în momentul de față. ”Investițiile puțin riscante sunt foarte prost răsplătite în momentul de față. Dacă ai consecvență și răbdare să rămâi investit în piețele financiare și când e volatilitate, perspectiva pe termen lung este pozitivă. Investițiile regulate, în instrumente financiare diversificate, sunt soluția”, mențioenază Horia Braun. Citiți și Jakobsen:  Când lumea arde, nu există nicio protecție reală pentru banii tăiBursa de Valori de Valori București a scăzut cu aproximativ 14% în acest an. Scăderea este mult temperată față de cea înregistrată în martie, la începutul stării de urgență din România, când minusul depășea 30%. ”Este dificil de spus dacă vom recupera acest 14% în 2020. Ca să vedem o revenire completă pe bursă trebuie să avem o reluare a creșterii economice și să devină evident că suntem pe o fază de ascensiune a ciclului economic, să avem dovezi clare în acest sens”, a concluzionat Horia Braun. Citiți și Dragoș Manolescu, OTP AM:  La câți bani se tipăresc, pe termen mediu-lung rămân optimist 
UPDATE Comisia Europeană se aşteaptă la un declin al economiei României de 6% în 2020, urmat de o creştere de 4% în 2021	
Economia României va înregistra anul acesta o scădere semnificativă, de 6%, conform previziunilor economice din vara anului 2020, publicate de Comisia Europeană, un nivel similar cu cel previzionat în mai de Executivul comunitar. Pentru 2021, CE estimează un avans al PIB-ului României de 4%, faţă de o creştere de 4,2% prognozată în mai, anunță Agerpres. De asemenea, rata inflaţiei ar urma să se situeze la 2,5% anul acesta şi la 2,8% anul viitor. Riscurile la adresa perspectivelor de creştere ar putea fi revizuite în sens negativ, avertizează Comisia Europeană. Un al doilea val de infecţii în România sau la unul dintre principalii parteneri comerciali ai săi ar putea întârzia redresarea economiei. În plus, un factor important este modul în care autorităţile rezolvă temerile privind traiectoria fiscală de dinainte de pandemie, care, dacă nu va fi rezolvată, ar putea afecta în cele din urmă încrederea investitorilor, ar putea duce la costuri de finanţare mai ridicate şi la o creştere mai lentă, se arată în raportul publicat de Comisia Europeană. În mai, Executivul comunitar previziona că deficitul guvernamental va ajunge la 9,2% din PIB în acest an şi la aproximativ 11,4% din PIB în 2021. Economia României a arătat semne de rezistenţă în primul trimestru din acest an. PIB-ul a crescut cu 2,4% în ritm anual şi cu 0,3% în ritm trimestrial, sprijinit în principal de consumul privat şi de acumularea de stocuri. Formarea brută de capital fix a continuat să crească, deşi într-un ritm semnificativ mai lent decât pe ansamblul lui 2019. Exporturile nete au afectat creşterea, deoarece acestea au scăzut în urma reducerii cererii externe, consideră Comisia Europeană. În urma măsurilor de izolare adoptate pentru limitarea pandemiei de coronavirus (COVID-19), se estimează un declin semnificativ al economiei româneşti în trimestrul doi din 2020. Consumul privat ar urma să scadă, ca rezultat al restricţiilor asupra circulaţiei persoanelor şi al veniturilor mai scăzute, apreciază Executivul comunitar. Incertitudinile vor afecta semnificativ deciziile de investiţii din acest an, deşi activitatea din construcţii ar putea oferi motive de optimism. Reducerea activităţii economice a principalilor parteneri comerciali ai României va avea repercursiuni asupra exporturilor. Per ansamblu, după o scădere semnificativă în primul semestru din 2020, activitatea economică ar urma să se îmbunătăţească în semestrul doi, deoarece restricţiile sunt ridicate gradual, şi să crească şi mai mult în 2021, previzionează Executivul comunitarScăderea semnificativă a preţurilor la energie, precum şi cererea diminuată, ar urma să reducă presiunile inflaţioniste în 2020, compensând aşteptata creştere a preţurilor la alimente, în urma întreruperilor în lanţurile de aprovizionare şi ca rezultat al secetei. Rata inflaţiei a scăzut de la 4% în decembrie 2019 la aproximativ 1,8% în mai 2020 şi ar urma să se situeze în medie la 2,5% în acest an. Rata inflaţiei ar urma să crească la un nivel mediu de 2,8% anul viitor, sprijinită de redresarea cererii, previzionează Comisia Europeană. 
Ministerul Finanțelor vrea să scutească de impozit firmele din sectorul Horeca timp de 90 de zile
	Ministerul Finanțelor vrea să scutească firmele din domeniul Horeca de plata impozitului pentru o perioadă de 90 de zile din acest an, iar companiile care organizează jocuri de noroc sunt scutite de plata taxelor specifice pe perioada stării de alertă, dat fiind că activitatea lor este suspendată, potrivit unui proiect de ordonanță de urgență pus marți în dezbatere publică și care va fi discutat în ședința de guvern de astăzi, scrie G4media. ro. Ministerul Finanțelor vrea să scutească de plata TVA livrările, importurile și achizițiile intracomunitare de măști de protecție individuale și de ventilatoare mecanice pentru contituirea rezervei strategice a UE – ambele fiind echipamente necesare în lupta împotriva pandemiei de coronavirus. Mai mult, până la 25 octombrie ar urma să nu se calculează și nu se datorează dobânzi și penalități de întârziere, conform Codului de procedură fiscală, pentru obligațiile fiscale care au devenit scadente după data de 21 martie 2020, reglementată de art. VII din OUG nr. 29/2020. Ministrul Economiei, Energiei şi Mediului de Afaceri, Virgil Popescu, a declarat în cadrul unei conferințe de presă că restaurantele s-ar putea deschide la 1 iulie. Premierul Ludovic Orban a declarat, recent, că deschiderea restaurantelor în spaţii închise este o măsură prematură, care poate duce, potrivit evaluării de risc epidemiologic pe care a făcut-o, la o creştere a numărului de infectări cu noul tip de coronavirus,O nouă serie de măsuri de relaxare sunt aplicate de luni pe teritoriul României, între acestea numărându-se deschiderea mall-urilor, cu excepţia restaurantelor, cafenelelor, locurilor de joacă, sălilor de jocuri şi cinematografelor situate în interiorul acestora, precum şi deschiderea piscinelor exterioare şi a sălilor de sport/fitness. De asemenea, se reiau zborurile spre și dinspre 17 țări. 
Cum văd investitorii germani situația din România și când cred că ne vom reveni economic
	Companiile germane prezente în România se așteaptă la o scădere semnificativă a cifrei de afaceri și o redresare economică ce va avea loc cel mai devreme în 2021, conform celui mai recent sondaj realizat de către Camera de Comerț și Industrie Româno-Germană (AHK)Majoritatea companiilor se așteaptă la o scădere a cifrei de afaceri între 10% și 25%. De asemenea, peste 24% sunt de părere că afacerile lor vor scădea cu mai mult de 25% ca urmare a pandemiei de Coronavirus. Revenirea la normalitate în business nu va avea loc înainte de anul viitor, mai târziu deci decât ne așteptam. Chiar dacă multe restricții au fost ridicate și au fost anunțate măsuri de sprijin importante pentru stimularea economiei, companiile sunt îngrijorate. Cel mai mult sunt afectate de cererea redusă de produse și servicii (64%) și de restricțiile de călătorie (peste 61%), dar și amânarea sau anularea investițiilor reprezintă provocări majore pentru multe companii. Cei mai importanți factori de risc îi reprezintă în momentul de față condițiile-cadru politice (peste 68%) și lipsa măsurilor de sprijin pentru mediul de afaceri (peste 58 %). Toate acestea ne arată că majoritatea companiilor sunt nesigure și că este nevoie urgentă de o revenire la normalitate. De aceea, sperăm că Planul de investiții și relansare economică prezentat de Guvern va fi pus în aplicare rapid. Printre măsurile anunțate este prevăzut și sprijinul pentru programul flexibil de muncă.  „Noi, comunitatea de afaceri româno-germană, am solicitat acest lucru încă de la începutul crizei. Ne menținem dorința de implementare urgentă a acestei măsuri pentru evitarea șomajului și pentru ca impactul actualei pandemii asupra pieței forței de muncă să fie redus la minimum", a declarat Sebastian Metz, Director general AHK România. Puține companii se mai gândesc în prezent la investiții, mai reiese din sondaj. Cheltuielile pentru investiții vor fi mai mici decât cele planificate înainte de criză, spun 67% dintre respondenți și doar 4,5% se așteaptă la creșterea investițiilor. În ce privește numărul de angajați, jumătate dintre participanții la sondaj cred că acesta nu se va modifica, 46% spun că numărul de angajați va scădea. Sondajul a fost realizat în perioada 15-26 iunie 2020. Au participat 89 de companii, cele mai multe din industrie (48,3%), sectorul serviciilor (19%), construcții (11%) și comerț (8%). 
Hornbach se așteaptă la o cifră de afaceri de 4,7 miliarde de euro, în anul financiar 2020-2021	Grupul Hornbach se așteaptă, în perioada 1 martie 2020 - 28 februarie 2021, la o cifră de afaceri la nivelul anului precedent, de 4,7 miliarde de euro și un EBIT ajustat ușor sub nivelul anului financiar 2019/20, de 227 milioane de euro, se arată într-un comunicat de presă. Grupul Hornbach și-a majorat cifra de afaceri și profitul în anul financiar 2019-2020 (1 martie 2019 până la 29 februarie 2020). Compania spune că în primele trei luni ale anului financiar 2020-2021, evoluția cifrei de afaceri și a venitului a fost stabilă, în ciuda măsurilor luate pentru limitarea pandemiei de coronavirus. Cu toate acestea, Consiliul de Administrație manifestă prudență cu privire la prognoza pentru anul în curs, din cauza riscurilor greu de evaluat în actuala conjunctură determinată de coronavirus, se arată într-un comunicat de presă. În anul financiar 2019-2020, cifra de afaceri netă a concernului Hornbach Holding AG & Co. KGaA a crescut cu 8,4% ajungând la 4,7 miliarde de euro. Cel mai mare subgrup operativ al concernului Hornbach Baumarkt AG, care, la data încheierii exercițiului financiar, 29 februarie 2020, administra la nivel european 160 (anul precedent:  158) de magazine de materiale de construcții și de grădinărit precum și magazine online în nouă țări, și- a majorat cifra de afaceri cu 8,1%, ajungând la 4,4 miliarde de euro. „Startul noului an financiar 2020/21 a fost asociat cu mari incertitudini din cauza crizei generate de coronavirus. Afacerile din comerțul cu amănuntul DIY au fost mai puțin afectate de restricțiile impuse marilor părți ale vieții sociale și economice decât temerile inițiale. Magazinele de materiale de construcții și de grădinărit Hornbach din mai multe țări și regiuni au fost nevoite să-și întrerupă parțial activitatea staționară cu consumatorii privați timp de câteva săptămâni, însă în special achizițiile prin intermediul magazinului online, ridicarea mărfurilor rezervate online și, în cele mai multe cazuri, vânzările cu clienții comerciali au fost în continuare posibile. Astfel, în nicio locație nu a existat un shutdown complet. În primul trimestru al anului financiar actual, s-a demonstrat că scăderea cifrei de afaceri cauzate de măsurile impuse de pandemie a fost compensată în cea mai mare parte datorită vânzărilor mari din magazinele de materiale de construcții deschise și redeschise și a magazinelor online DIY. Începând cu 6 mai 2020, toate cele 160 de magazine de materiale de construcții și de grădinărit Hornbach sunt accesibile tuturor clienților”, se arată în comunicatul de presă. Compania presupune că atât cifra de afaceri a grupului, cât și rezultatul operațional (EBIT) ajustat la nivel de concern în primul trimestru al anului financiar 2020/21 vor fi considerabil mai mari decât în anul precedent. „Consiliul de Administrație ia în considerare riscuri economice considerabile pentru cele nouă luni rămase din anul financiar 2020/21, din cauza efectelor greu de estimat ale crizei generate de coronavirus. Se preconizează că aceasta va avea un impact negativ asupra dezvoltării cifrei de afaceri și a veniturilor grupului Hornbach mai târziu în cursul exercițiului financiar. Prin urmare, grupul Hornbach se așteaptă pentru anul curent (1 martie 2020-28 februarie 2021) la o cifră de afaceri a concernului la nivelul anului precedent (4,7 miliarde de euro) și un EBIT ajustat ușor sub nivelul anului financiar 2019/20 (227,0 milioane de euro)”, potrivit comunicatului de presă. Fondată în anul 1877, Hornbach este o companie din domeniul construcțiilor și grădinăritului care deține 160 de magazine mixte de materiale de construcții și grădinărit și magazine online, în 9 țări din Europa (Germania, Austria, Olanda, Cehia, Luxemburg, Elveția, Suedia, Slovacia și România), dintre care 6 în România (București Berceni, București Militari, București Balotești, Brașov, Timișoara și Sibiu). 
Danemarca va da bani gheaţă populaţiei pentru a stimula economia
	Autorităţile daneze au anunţat luni un set de măsuri destinate stimulării economiei, inclusiv acordarea de bani gheaţă populaţiei şi un fond de sprijinire a companiilor cu probleme, pe măsură ce încep să fie eliminate pachetele generoase de ajutoare introduse la începutul crizei coronavirusului, transmite Reuters, preluat de Agerpres. Danemarca a fost una din primele ţări din Europa care a introdus carantina în luna martie, pentru a împiedica răspândirea coronavirusului şi, de asemenea, una din primele ţări care a reluat cu succes activitatea. Până acum ţara scandinavă a injectat peste 300 miliarde de coroane în economie prin pachete de ajutoare care includ scutiri de la plata taxelor şi a plăţii Taxei pe Valoarea Adăugată precum şi ajutoare directe, însă acum majoritatea acestor ajutoare vor fi eliminate, a precizat Ministerul de Finanţe. "Am decis o dată responsabilă la care vor fi eliminate pachetele de ajutoare temporare şi în acelaşi timp oferim o injecţie semnificativă în economia daneză", a precizat ministrul de Finanţe, Nicolai Wammen. Banii gheaţă ce vor ajunge la populaţie vor fi finanţaţi din alocaţia de vacanţă, care a fost îngheţată pe fondul revizuirii sistemului de plată a vacanţelor, şi care iniţial urma să fie plătită sub forma unei pensii suplimentară în momentul în care oamenii ies la pensie. Banii pentru trei din cele cinci săptămâni de vacanţă, la care danezii au dreptul, vor fi plătiţi până în luna octombrie, ceea ce reprezintă o sumă de aproximativ 60 de miliarde de coroane daneze (9,06 miliarde dolari). Acordul, convenit de guvern cu o majoritate în Parlament, include şi o plată unică separată de  1.000de coroane (134 euro) către cetăţeni în contul beneficiilor sociale şi un fond de 10 miliarde coroane pentru a sprijini companiile care se confruntă cu dificultăţi. Economia daneză se va confrunta în acest an cu cea mai mare contracţie de după cel de al doilea război mondial ca urmare a măsurilor de carantină introduse la nivel global în contextul pandemiei de coronavirus. 
Trei din zece români câştigă mai puţin, în medie, cu 30% decât anterior pandemiei Covid-19	
Trei din zece români declară că le-au scăzut veniturile în perioada pandemiei de Covid-19, pierzând aproape 800 de lei din veniturile lunare, conform unui studiu iSense Solutions, citat de Agerpres. 'În medie, românii cărora le-au scăzut veniturile au pierdut aproximativ 800 de lei din veniturile lor lunare, de la 2. 800 de lei la 2. 000 de lei, ceea ce înseamnă că impactul financiar al ultimei perioade este unul semnificativ, traducându-se într-o reducere a veniturilor cu aproape 30%', se arată în concluziile studiului. Românii din mediul urban au fost afectaţi într-o proporţie mai mare de scăderea venitului (36%) faţă de cei care locuiesc în mediul rural (22%). De asemenea, cei cu venituri mici au fost mai afectaţi de micşorarea veniturilor (42%), faţă de 38% dintre cei cu venituri medii şi 25% dintre cei cu venituri peste medie, relevă cercetarea citată. 'Impactul financiar important al pandemiei asupra românilor este dublat şi de impactul psihologic:  consumatorii români tind acum să adopte comportamente mai precaute din punct de vedere al cheltuielilor. În contextul veniturilor mai mici, cei mai mulţi (70%) declară că vor cumpăra doar strictul necesar în următoarea perioadă. Categoria cu cel mai mic procent de români precauţi este cea formată din tinerii cu vârsta cuprinsă între 18 şi 29 de ani, procentul celor care îşi propun să cumpere doar strictul necesar în următoarea perioadă fiind de doar 29%', mai arată analiza comportamentului consumatorilor. Pe de altă parte, studiul a arătat că doar un sfert (25%) dintre români spun că vor cumpăra produse mai ieftine decât înainte de pandemie, iar 82% declară că vor cumpăra mărcile de produse cu care sunt deja obişnuiţi. Pandemia a schimbat şi comportamentul românilor legat de plăţi, astfel:  62% dinte consumatori spun că vor plăti cu cardul mai mult decât o făceau înainte, a mai arătat sondajul citat. În ceea ce priveşte planurile românilor de a se redresa financiar, 62% declară că vor cheltui mai puţin, 61% că vor face economii, 24% vor să se împrumute de la prieteni/familie, 18% se gândesc să îşi caute un al doilea loc de muncă, în timp ce 11% consideră că vor fi nevoiţi să apeleze la un împrumut, au aflat cercetătorii iSense Solutions. "Epidemia de COVID-19 a avut un impact semnificativ pentru o bună parte a populaţiei. Dincolo de şocul iniţial, mai problematică este revenirea care se anunţă a fi foarte lentă, atât pentru business-uri, cât şi pentru consumatori, iar cauza principală aici este pierderea încrederii:  în stat, în partenerii de business, în civismul celorlalţi. Însă situaţia nu este nici atât de neagră pe cât pare. Toate semnalele de la consumatori ne indică faptul că nu ne-am pierdut deloc din vitalitate şi din capacitatea de adaptare. Iubim şi simţim la fel ca înainte de epidemie. Ne plac aceleaşi branduri, cumpărăm aceleaşi lucruri, chiar dacă poate mai rar, suntem la fel de exigenţi cu noi înşine şi cu ceilalţi. Drumul spre normalitate nu va fi scurt, dar pentru a ne recâştiga încrederea în ceilalţi, principalele schimbări se vor petrece în noi. Va trebui să fim mai generoşi şi mai atenţi la nevoile celorlalţi, să ne asumăm mai multe riscuri şi să fim mai activi", a declarat Andrei Elvădeanu, Head of Market Strategy, iSense Solutions. Studiul a fost realizat pe un eşantion de 500 de persoane cu vârsta cuprinsă între 18 şi 65 de ani, prin metodologia CATI (Computer-Assisted Telephonic Interviews), în luna mai a anului 2020 şi este reprezentativ naţional, la un grad de eroare de +/-4%. Datele prezentate fac parte din raportul ROCK (Recovery after Outbreak - Champions Kit), dedicat companiilor. 
ING Bank:  În trimestrul 3 se vede o revenire a cererii pentru creditele ipotecare	ING Bank România anunță un profit de 443 de milioane de lei la finalul celui de-al treilea trimestru din acest an, în scădere cu 26% față de aceeași perioadă a anului trecut. Banca precizează că al treilea trimestru indică revenirea cererii pentru credite ipotecare, în tandem cu accentuarea economisirii. Veniturile totale au crescut cu 2% comparativ cu aceeași perioadă a anului trecut, ajungând la 1,57 miliarde de lei, în timp ce costurile operaționale au crescut cu 8,6%. În contextul pandemiei COVID-19, anticipând efectele crizei generate de aceasta, costurile cu provizioanele s-au dublat comparativ cu aceeași perioadă a anului trecut, ajungând la 326 milioane lei. Portofoliul de credite a ajuns la valoarea totală de 27,8 miliarde lei, indicând o creștere de 4% față de anul trecut. Portofoliul de depozite a crescut cu 25% în comparație cu anul trecut, ajungând la 42,9 miliarde lei, ceea ce a susținut creșterea activelor totale la suma de 51,4 miliarde de lei. „După primele luni de pandemie, când am înregistrat o scădere bruscă a activității de creditare, în al treilea trimestru am observat un reviriment al încrederii în situația economică și, implicit, un interes mai ridicat al clienților către produsele de credit. Astfel, cererea pentru credite ipotecare a fost mai mare decât în aceeași perioadă din 2019. Totuși, prudența caracterizează comportamentul clienților noștri. Aproape 50% dintre noile credite ipotecare sunt cu dobândă fixă. În același timp, observăm continuarea tendinței de a economisi mai mult și o cerere sub potențial în zona creditelor de nevoi personale”, precizează Mihaela Bîtu, CEO ING Bank România. Una dintre cele mai importante măsuri pentru susținerea mediului de afaceri românesc a fost înrolarea băncii în cadrul programului IMM Invest. Ca urmare a volumului ridicat de credite aprobate, ING a solicitat și obținut în luna august triplarea plafonului alocat inițial. De la începutul programului și până în prezent, banca a primit peste 7. 000 de aplicații în cadrul programului IMM Invest. La final de trimestru III, peste  1.000de solicitări cumulând credite în valoare de 700 de milioane de lei au fost aprobate și puse la dispoziția clienților, în vreme ce peste 3. 000 de cereri se aflau în diferite etape ale procesului de aprobare. Până la mijlocul lunii iunie, clienții au avut posibilitatea de a solicita amânarea plății ratelor, iar 32. 000 dintre clienți au optat pentru această facilitate. Între timp, peste 50% dintre aceștia au reînceput deja plata ratelor la credite. Din totalul solicitărilor pentru credite imobiliare, 42% s-au îndreptat către creditul imobiliar 7FIX, iar 54% dintre clienții care au optat pentru acest produs au ales să plătească un avans de cel puțin 25%. Mai mult, ING s-a alăturat programului Noua Casă la începutul lunii septembrie, în cadrul căruia au fost depuse, până în prezent, peste 1. 200 de aplicații la ING. Banca are peste un milion de clienți cu venituri recurente, ceea ce înseamnă că unul din șase români își primeşte salariul sau alte tipuri de încasări lunare într-un cont ING. Comportamentul clienților este puternic digital, în special în ceea ce privește preferința pentru mobile banking. Aproximativ 1,14 milioane de clienți au folosit Home’Bank în 2020, ceea ce reprezintă o rată de adopție de aproximativ 80% a serviciului de internet și mobile banking. În ceea ce privește utilizarea platformei și a aplicației, 93% dintre autentificările în Home’Bank provin de pe dispozitive mobile. 77% dintre utilizatori folosesc exclusiv aplicația mobilă, care a înregistrat o majorare a traficului cu 50%. Mai mult, 22% dintre produsele ING sunt accesate direct din platforma Home’Bank, cu o pondere de 17,5% provenind de pe mobil. Pe lângă servicii precum Round Up și creditul de nevoi personale 100% online, ING a adăugat posibilitatea utilizării cardului de credit virtual în ING Pay, astfel încât clienții pot efectua plăți cu telefonul mobil, în funcție de preferință, atât cu cardul virtual de debit, cât și de credit. La sfârșitul lunii septembrie, 21% dintre plățile contactless au fost efectuate de clienții băncii cu ING Pay sau Apple Pay. ING Business:  platforma de internet banking dedicată companiilor de talie mijlocie și IMM a fost utilizată mai intens, reflectând comportamentul digital accentuat și în rândul acestor clienți. Astfel, ING a înregistrat creșteri de 32% în numărul clienților care utilizează această aplicație, 68% în numărul tranzacțiilor, iar 33% dintre autentificările în aplicația ING Business provin de pe telefonul mobil. 
CE:  Economia europeană va ajunge la nivelul de dinainte de pandemie abia în 2022	Economia Uniunii Europene se va contracta cu 7,4% în 2020, după care va creşte cu 4,1% în 2021 şi cu 3% în 2022, în timp ce economia zonei euro va înregistra o contracţie de 7,8% în 2020, iar apoi o creştere de 4,2% în 2021 şi de 3% în 2022, arată previziunile de toamnă publicate joi de Comisia Europeană. În comparaţie cu previziunile economice din vara anului 2020, previziunile de creştere pentru zona euro şi pentru UE sunt uşor mai optimiste pentru anul în curs şi mai temperate pentru 2021. Nici în zona euro, nici în UE producţia nu este preconizată să revină în 2022 la nivelul pre-pandemic. Executivul comunitar precizează că datorită amplorii fără precedent a măsurilor luate, în special prin intermediul programelor de lucru pe termen scurt, creşterea ratei şomajului a fost atenuată în contextul scăderii activităţii economice. Se estimează că şomajul va continua să crească în 2021, deoarece statele membre elimină treptat măsurile de sprijin de urgenţă şi noi persoane intră pe piaţa forţei de muncă, însă ar trebui să se îmbunătăţească în 2022, pe măsură ce economia continuă să se redreseze. Conform previziunilor, rata şomajului din zona euro va creşte de la 7,5% în 2019 la 8,3% în 2020 şi la 9,4% în 2021, urmând să scadă la 8,9% în 2022. Se estimează că rata şomajului în UE va urca de la 6,7% în 2019 la 7,7% în 2020 şi la 8,6% în 2021, urmând să scadă la 8,0% în 2022. De asemenea, se aşteaptă ca deficitele publice să crească în mod semnificativ în UE în acest an, având în vedere majorarea cheltuielilor sociale şi reducerea veniturilor fiscale, ambele fiind o consecinţă a măsurilor de politică excepţionale menite să sprijine economia, precum şi a existenţei stabilizatorilor automaţi. Conform previziunilor, deficitul public agregat al zonei euro va creşte de la 0,6% din PIB în 2019 la aproximativ 8,8% din PIB în 2020, înainte de a scădea la 6,4% din PIB în 2021 şi la 4,7% din PIB în 2022. Reflectând creşterea deficitelor, CE estimează că ponderea datoriei în PIB la nivel agregat din zona euro va creşte de la 85,9% din PIB în 2019 la 101,7% din PIB în 2020, 102,3% din PIB în 2021 şi 102,6% din PIB în 2022. În schimb, inflaţia în zona euro, măsurată pe baza indicelui armonizat al preţurilor de consum (IAPC), este estimată la 0,3% în 2020, apoi la 1,1% în 2021 şi la 1,3% în 2022, pe măsură ce se stabilizează preţurile la petrol. În UE, inflaţia este estimată la 0,7% în 2020, 1,3% în 2021 şi 1,5% în 2022. "Producţia economică a UE nu va reveni la nivelurile de dinainte de pandemie până în 2022. Însă, traversând această perioadă turbulentă împreună, am dat dovadă de hotărâre şi de solidaritate. Am convenit cu privire la măsuri fără precedent, pentru a ajuta cetăţenii şi întreprinderile. Invit acum din nou Parlamentul European şi Consiliul să finalizeze rapid negocierile pentru ca bugetul să poată fi operaţional în 2021, astfel încât să putem investi, reforma şi reconstrui împreună", a declarat vicepreşedintele Comisiei Europene, Valdis Dombrovskis. "După cea mai profundă recesiune din istoria UE în prima jumătate a acestui an şi o ascensiune economică foarte puternică în timpul verii, redresarea Europei a fost întreruptă din cauza recrudescenţei cazurilor de COVID-19. Creşterea va reveni în 2021, dar va fi nevoie de doi ani până când economia europeană va ajunge la nivelul de dinainte de pandemie. În contextul actual cu un grad extrem de ridicat de incertitudine, politicile economice şi fiscale naţionale trebuie să rămână favorabile creşterii, în timp ce NextGenerationEU trebuie finalizat în acest an şi pus în aplicare în mod eficace în prima jumătate a anului 2021", a declarat comisarul pentru economie, Paolo Gentiloni. Executivul comunitar subliniază că incertitudinile şi riscurile legate de previziunile economice din toamna anului 2020 rămân extrem de mari. Riscul principal rezultă din agravarea pandemiei, situaţie care necesită măsuri de sănătate publică mai stricte şi care are un impact mai grav şi de durată asupra economiei. Acest context a motivat o analiză a scenariilor implicând două căi alternative de evoluţie a pandemiei - una benignă şi una agravantă - şi impactul economic al acestora. Există, de asemenea, riscul ca cicatricile lăsate de pandemie în economie - cum ar fi falimentele, şomajul pe termen lung şi întreruperile în aprovizionare - să fie mai profunde şi mai extinse. Economia europeană ar avea de suferit, de asemenea, în cazul în care economia mondială şi comerţul mondial s-ar îmbunătăţi mai puţin decât indică previziunile sau în cazul în care tensiunile comerciale ar creşte. Posibilitatea unei presiuni asupra pieţei financiare reprezintă un alt risc de evoluţie negativă. Pe de altă parte, dintr-o perspectivă pozitivă, este posibil ca NextGenerationEU, programul UE de redresare economică, care include mecanismul de redresare şi de rezilienţă, să stimuleze mai puternic economia UE decât s-a estimat. Acest efect se datorează faptului că previziunile ar putea include doar parţial beneficiile probabile ale acestor iniţiative, întrucât informaţiile disponibile în această etapă cu privire la planurile naţionale sunt încă limitate. Un acord comercial între UE şi Regatul Unit ar oferi, de asemenea, posibilitatea unui impact pozitiv asupra economiei UE începând cu 2021, comparativ cu scenariul de referinţă potrivit căruia schimburile comerciale dintre Regatul Unit şi UE ar fi reglementate pe baza normelor OMC privind clauza naţiunii celei mai favorizate. Următoarele previziuni ale Comisiei Europene vor fi o actualizare a previziunilor privind PIB-ul şi inflaţia din previziunile economice din iarna anului 2021, care urmează să fie prezentate în februarie 2021. 
Până când va fi afectată economia României de COVID-19:  estimările analiștilor	Asociația CFA România a publicat sondajul și Indicatorul de Încredere Macroeconomică pentru luna septembrie a acestui an, în care se regăsesc estimările privind indicatori economici precum inflația, cursul valutar sau deficitul bugetar. În ceea ce privește cursul de schimb EUR/RON, 96% dintre participanți anticipează o depreciere a leului în următoarele 12 luni (comparativ cu valoarea actuală), neexistând nicio opinie de apreciere a leului. Astfel valoarea medie a anticipațiilor pentru orizontul de 6 luni este de 4,9284, în timp ce pentru orizontul de 12 luni valoarea medie a cursului anticipat este pactic 5 lei pentru un euro (4,9996) (în condițiile în care anticipatiile individuale au variat între 4,8700 și 5,2500). Rată anticipată a inflației pentru orizontul de 12 luni (octobrie 2021/octombrie 2020) a înregistrat o valoare medie de 2,87%. Este de remarcat că 64% anticipează majorarea primei de risc (măsurată prin CD) a României în următoarele 12 luni. Din luna aprilie a acestui an, în cadrul sondajului au fost adăugate și întrebări suplimentare, referitoare la impactul crizei coronavirusului asupra economiei naționale, iar rezultatele pentru luna septembrie 2020 relevă:  - Durata impactului economic al cornavirusului:  cea mai mare parte a respondenților (52%) anticipează că acesta se va resimți puternic până în trimestrul III al anului 2021;   - Deficitul bugetului de stat anticipat pentru anul 2020:  valoarea medie a anticipațiilor este 7,9%;   - Evoluția, în termeni reali a PIB în anul 2020:  valoarea medie a anticipațiilor este -4,5%;   - Rată șomajului la finalul anului 2020:  valoarea medie a anticipațiilor este 6,0%. - Adoptarea modalității de muncă remote are un caracter permanent (consideră 56% dintre participanții la sondaj). - Impactul utilizării extensive a muncii remote asupra închirierii de spațiu de tip « office » va fi de lungă durata (câțiva ani), considerea 52% dintre participanți sau chiar permanent (consideră 40% dintre participanții la sondaj). - Utilizarea extensivă a muncii remote are un impact de creștere a cererii de proprietăți rezidențiale (consideră 52% dintre participanții la sondaj). Indicatorul de Încredere Macroeconomică, a fost lansat de Asociația CFA România în luna mai 2011 și reprezintă un indicator prin intermediul căruia organizația dorește să cuantifice anticipatiile analiștilor financiari cu privire la activitatea economică în România pentru un orizont de timp de un an. De asemenea, sondajul în baza căruia este calculat Indicatorul include și întrebări referitoare la evaluarea condițiilor curente macroecnomice. Prin modul de realizare, acest sondaj cuprinde atât elemente specifice unui indicator de sentiment (încredere) care arată percepția grupului de analiști din comunitatea CFA din România privind evoluția piețelor financiare, a mediului de afaceri, a randamentelor și riscurilor, cât și un indicator fundamental de prognoza privind evoluțiile cursului de schimb, a ratelor dobânzilor și inflației. 
FMI:  SUA și China nu trebuie să oprească măsurile de stimulare a economiei
	SUA şi China trebuie să păstreze măsuri solide de stimulare pentru a ajuta la o redresare rapidă a economiei în urma pandemiei de coronavirus (COVID-19), a afirmat joi directorul general al Fondului Monetar Internaţional, Kristalina Georgieva, transmite Reuters. O redresare mai rapidă ar adăuga aproape 9. 000 de miliarde de dolari la veniturile globale până în 2025, dar aceasta depinde de cooperarea robustă pentru a dezvolta şi distribui vaccinurile anti-COVID în mod uniform pe plan global, a explicat oficialul FMI, potrivit Agerpres. SUA au spaţiu fiscal şi capacitatea de politică monetară pentru a adopta mai multe măsuri de stimulare, cheltuielile lor în timpul pandemiei au avut un impact pozitiv asupra restului lumii, iar influenţa lor "nu poate fi supraestimată", a declarat Georgieva. China, a doua economie mondială, a furnizat de asemenea "măsuri solide de stimulare" care au ajutat PIB-ul global, iar redresarea solidă a ţării a dus la majorarea cererii pentru ţările care-i furnizează materii prime şi componente din lanţul de aprovizionare, a apreciat şeful FMI. Alăturarea Chinei la eforturile internaţionale de dezvoltare şi distribuire pe scară largă a vaccinurilor ar spori încrederea că pandemia se va încheia mai rapid, a spus şeful FMI. Ea a adăugat:  "Până când nu vom avea o ieşire durabilă din criza de sănătate, redresarea va rămâne inegală şi nesigură". Potrivit celor mai recente prognoze ale FMI, economia mondială va înregistra o revenire parţială şi inegală în 2021, când PIB-ul mondial ar urma să înregistreze un avans de 5,2%, dar a avertizat că rămân în continuare riscuri semnificative, inclusiv de pe urma exploziei numărului de cazuri de persoane infectate. Potrivit estimărilor FMI, guvernele din întreaga lume au injectat deja 12. 000 de miliarde de dolari în economie, ceea ce a majorat deficitele bugetare cu nouă puncte procentuale, în medie, şi a pus datoria publică globală pe o traiectorie care o va duce peste pragul de 100% din PIB pentru prima dată în 2022. 
Pandemia de COVID-19 va costa SUA 16 mii de miliarde de dolari
	Pandemia de COVID-19 va costa SUA 16 mii de miliarde de dolari sau aproximativ 90% din Produsul Intern Brut anual, estimează fostul secretar al Trezoreriei (ministru american de finanţe) Lawrence Summers şi economistul David Cutler de la Harvard, scrie Agerpres. Circa jumătate din această sumă o reprezintă veniturile ratate din cauza recesiunii induse de măsurile de carantină şi restul sunt efectele economice ale deceselor premature şi ale impactului avut de pandemie asupra sănătăţii mintale şi fizice, se arată în articolul publicat online în Journal of the American Medical Association. Conform autorilor, pierderile economice vor fi de patru ori mai mari decât costurile Marii Recesiuni şi de peste două ori mai mari decât cheltuielile totale ale SUA cu toate războaiele purtate de la 11 septembrie 2001 încoace, incluzându-le aici pe cele din Afganistan, Irak şi Siria. Pentru o familie formată din patru persoane, pierderile estimate vor fi de aproape 200. 000 de dolari, menţionează cei doi economişti. "Pierderile financiare uriaşe generate de COVID-19 sugerează o regândire fundamentală a rolului guvernului în pregătirea pentru o situaţie de pandemie", notează Cutler şi Summers. Autorii subliniază importanţa testării pe scară largă şi a depistării şi izolării contactelor, apreciind că investiţiile în aceste demersuri "pot aduce beneficii de cel puţin 30 de ori mai mari" faţă de costurile iniţiale. Testarea, identificarea contactelor şi izolarea trebuie aplicate permanent şi nu abandonate când încep să dispară preocupările legate de COVID-19, conchid Summers şi Cutler. 
Cîțu: Nu sunt bani pentru dublarea alocațiilor. Va trebui să tăiem de undeva	Ministrul Finanţelor Publice, Florin Cîţu, a declarat că nu există bani pentru dublarea alocaţiilor, iar în cazul în care legea va fi promulgată va trebui "să tăiem de undeva". "Contul sigur este, bani nu sunt. Deci aici mi se pare că avem un precedent periculos în ceea ce se întâmplă în România acum. Prin decizia Curţii s-a diluat la maxim principiul responsabilităţii fiscale. Rolul acelui articol din Constituţie era exact acesta, responsabilizarea fiscală. Eu nu pot să cred că cei care au scris constituţia s-au gândit că vor responsabiliza pe cineva doar dacă pun un cont acolo. Nu mai vorbesc că instrumentul financiar cont în sine nu are niciun fel de relevanţă fără suma respectivă. Sunt mai multe elemente pe care le văd aici, dar în fine, este o decizie a Curţii. Vom vedea atunci. Dacă legea va fi promulgată va trebui să tăiem de undeva poate, să luăm bani ca să putem să creştem alocaţiile, dar eu nu cred că vom ajunge acolo. Vom vedea", a spus Florin Cîţu, întrebat dacă sunt bani pentru o eventuală dublare a alocaţiilor după retrimiterea legii în Parlament, iar instituţia o va vota în forma actuală şi apoi va fi promulgată. De asemenea, el a fost întrebat despre o eventuală majorare a pensiilor, dacă pe data de 25 noiembrie Curtea Constituţională va respinge sesizarea Guvernului pe Legea rectificării bugetului votată de Parlament. "O să vedem atunci. Aşteptăm motivarea întâi a deciziei Curţii şi apoi vom lua o decizie", a afirmat ministrul. În ceea ce priveşte rectificarea bugetară, Cîţu a menţionat că "nu prea sunt foarte multe modificării", fiind la final de an. "Au apărut câteva elemente noi. Bineînţeles cheltuieli suplimentare pe sănătate, lucruri care au apărut în ultima perioadă şi sunt recalculări ale pensiilor pe formule vechi, cu noua creştere. Sunt ajustări. Dar în rest nu prea sunt foarte multe modificări, sunt la final de an, deci ar trebui ca toată lumea să ştie bugetul", a mai spus Florin Cîţu. 
Cum a modificat pandemia opțiunile de cumpărare online?	 
Restricțiile pe care pandemia de COVID-19 ni le-a impus tuturor, atât comercianți sau prestatori de servicii, cât și cumpărători, au schimbat semnificativ comportamentul social și economic. În ultimele șase luni, adică din momentul începerii crizei, peste 50% dintre românii utilizatori de internet au început să cumpere online produsele diverse, pe care altădată le achiziționau din magazinele fizice. Aflați din rândurile prezentate în continuare care sunt caracteristicile și atitudinile pe care pandemia le-a schimbat în ceea ce privește opțiunile de cumpărare online. S-a consolidat pe termen lung tendința de cumpărare online Oamenii au început deja să-și schimbe prioritățile de cumpărare. Achizițiile online nu mai sunt doar conjuncturale, dictate de existența stării de urgență sau de teama de-a ieși din casă. Au devenit o modalitate cotidiană de procurare a produselor de bază, de achitare a serviciilor și utilităților, de efectuare a tranzacțiilor curente. Este evident că această modificare în obiceiurile de consum va continua pe termen mediu și lung, mult după terminarea pandemiei. Un argument major pentru consolidarea opțiunii online este și impactul pozitiv pe care îl are asupra sănătății populației, asupra mediului, prin reducerea poluării cauzate de deplasările multiple către centrele comerciale și, nu în ultimul rând, avantajul economisirii unui timp prețios, pe care altădată îl pierdeam în trafic sau stând la cozi. S-a accelerat transformarea digitalăConsolidarea achizițiilor și tranzacțiilor online și impunerea lor ca obicei de consum au determinat accelerarea fenomenului de transformare digitală. Indiferent de vârstă și de pregătire, oamenii au început să se deprindă cu utilizarea dispozitivelor electronice, au căpătat experiență în utilizarea device-urilor de tot felul și s-au adaptat mult mai repede la tehnologiile de ultimă oră. Necesitatea de a lucra de acasă, în regim remote, ne-a învățat pe repede înainte reguli, proceduri, chiar programe care nu făceau parte neapărat din activitatea profesională cotidiană. Ca un efect firesc al acestei realități, s-au înregistrat creșteri semnificative de vânzări la calculatoare, laptopuri, telefoane smart, device-uri specifice teleconferințelor și, în general, comunicării online. Luxul și confortul s-au mutat în onlineDacă până acum o ieșire în oraș, o sesiune de cumpărături în mall sau un film văzut la un cinema multiplex reprezentau cele mai apreciate moduri de relaxare, perioada complicată pe care o traversăm a modificat major ideea de lux și felul în care ne distrăm la sfârșit de săptămână sau în serile frumoase de vară. Magazinele de marcă și designerii consacrați s-au adaptat la această nouă realitate și au lansat colecții online de haine și de pantofi, portaluri online cu firme celebre de ochelari de soare de calitate, site-uri specializate în accesorii și noutăți fashion pentru toate gusturile. Marile companii care creează și comercializează conținut multimedia, jocuri, filme și seriale online au înregistrat profituri spectaculoase, mai ales că și-au diversificat din mers ofertele, ca să țină pasul cu cererea tot mai mare de astfel de servicii, care să satisfacă dorința oamenilor de a petrece timp liber de calitate, dar nu în oraș, ci acasă. În mod corespunzător au crescut și vânzările la sisteme home cinema, televizoare performante, console de jocuri și alte dispozitive similare, necesare pentru a recrea viața socială efervescentă cu care ne obișnuiserăm, în condițiile de la domiciliu. Jumătatea de an petrecută în condiții deosebite, cauzate de declanșarea pandemiei, a determinat modificări majore în modul în care trăim, muncim și ne distrăm. Presiunea asupra sistemului medical, privarea de vacanțe și călătorii, migrarea către online a cumpărăturilor și serviciilor, toate acestea reprezintă un punct de cotitură în existența noastră cotidiană. Trebuie să ne adaptăm, să rămânem optimiști și să nu renunțăm la micile plăceri, cum sunt cumpărăturile de pe internet. Sursa foto:  https: //unsplash. com/photos/idNOBU5k_80
Agenția Fitch: Modul în care se majorează pensiile și stabilitatea politică sunt importante pentru ratingul de țară al României	
Agenţia de evaluare financiară Fitch Ratings a apreciat că propunerea Guvernului României vizând o majorare a pensiilor cu 14% începând din septembrie ar reduce provocările la adresa consolidării finanţelor publice comparativ cu o creştere de 40% bugetată anterior dar cu toate acestea eventuala majorare va depinde de calculele politice anterioare alegerilor, scrie Agerpres. Agenţia subliniază, însă, că o majorare semnificativă a pensiilor rămâne un risc la adresa prognozelor fiscale de bază. Potrivit sursei citate, atât majorarea pensiilor cât şi stabilitatea politică sunt importante pentru ratingul de ţară al României. Un element sensibil pentru rating ar fi o deteriorare semnificativă a sustenabilităţii datoriei pe termen mediu, de exemplu de pe urma unui eşec în a compensa sau a amâna majorarea pensiilor în actualul context de cheltuieli şi/sau implementarea unei strategii credibile de consolidare pe termen mediu după şocul provocat de pandemie. "Cu cât va fi mai mare majorarea pensiilor, cu atât va fi mai mare provocarea de a introduce măsuri de compensare care ar evita declanşarea acestui element sensibil pentru rating", avertizează Fitch. Potrivit agenţiei de evaluare, o majorare de 14% a pensiilor ar creşte în mod permanent cheltuielile bugetare anuale cu 1-1,2 puncte procentuale din PIB începând cu 2021, în timp ce majorarea cu 40% ar creşte cheltuielile anuale cu 4 puncte procentuale. De asemenea, Fitch este de părere că flexibilitatea bugetară este limitată şi ar putea fi nevoie de cheltuieli suplimentare pentru a atenua impactul crizei Covid-19, însă măsuri compensatorii, precum creşterea TVA, s-ar putea dovedi nepopulare şi riscă să afecteze revenirea economiei. Pe de altă parte, Fitch consideră că fondurile disponibile României în cadrul programului UE de revenire este posibil să fie consistente şi ar trebui să ofere un sprijin pe termen mediu pentru finanţele publice. "Modul în care autorităţile vor răspunde la deteriorarea fiscală va influenţa şi decizia Fitch în ceea ce priveşte perspectiva negativă asociată ratingului suveran "BBB minus" acordat României. Cadrul fiscal din România este printre cele mai slabe din UE, iar progresele în ancorarea ţintelor fiscale pe termen mediu au fost limitate. Există spaţiu pentru îmbunătăţire, în special având în vedere perspectivele unui sprijin substanţial din partea fondului UE, însă perspectivele politice incerte creează riscuri negative", susţine Fitch. Ministrul Finanţelor Publice, Florin Cîţu, a declarat marţi seara că, dacă se pierde încrederea investitorilor străini, România nu prea mai are de unde să se împrumute. "Aici cu ratingurile, da, urmează, şi în septembrie mai avem evaluări. Noi am reuşit, ştiţi foarte bine, acum două luni de zile să menţinem ratingul României, chiar înainte de a avea o decizie clară asupra pensiilor şi am convins că nu vom lua o decizie care să destabilizeze. Dar discutăm cu ei. Am discutat şi în această săptămână, cu două dintre agenţiile de rating. Vom discuta săptămâna viitoare cu a treia. Discutăm întotdeauna, suntem foarte transparenţi, le spunem exact care sunt scenariile pe care lucrăm şi le prezint şi scenariile dacă guvernul pică. Toate scenariile sunt prezentate pentru că nu vreau să existe surprize. Acolo avem nevoie de încredere pentru că acest deficit îl finanţăm bineînţeles din împrumuturi din piaţă", a explicat şeful MFP. 
Studiu Roland Berger:  Economia României a scăzut cu 20% în perioada martie-mai	Economia României a înregistrat o scădere de aprox. 20% în perioada martie-mai 2020, conform celui mai recent studiu Roland Berger – una dintre companiile de top de consultanță în management, prezentă de mai bine de 25 de ani pe piața locală. Datele au fost colectate în perioada în perioada 10 iunie – 10 iulie și au fost analizate răspunsurile unor executivi de top din peste 100 de companii de top care cumulează venituri de aprox. 28 miliarde euro (echivalentul a aprox. 13% din PIB-ul României) și peste 120. 000 de angajați. În acest context, Szabolcs Nemes, Director General şi Partener în cadrul biroului Roland Berger București, recomandă companiilor „4 pași clari prin care să realizeze o tranziție de succes către "Noua Realitate" economică:  Resetarea culturii, redefinirea modelului de business, reconfigurarea modelului operațional și redimensionarea organizației. ”. „Criza generată de COVID-19 poate fi un catalizator pentru schimbare și inovație. Automatizarea și digitalizarea vor fi factori cheie de succes în perioada următoare, multe companii planificând accelerarea acestor investiții. ”, a continuat Szabolcs Nemes. Dat fiind contextul fără precedent generat de COVID-19, Roland Berger România a desfășurat un studiu care analizează impactul crizei asupra economiei românești, așteptările cu privire la revenirea economică, precum și potențialele schimbări structurale care au fost generate sau accelerate de criza actuală. Studiul Roland Berger reunește peste 100 de companii de top care cumulează venituri de aprox. 28 miliarde euro (echivalentul a aprox. 13% din PIB-ul României) și peste 120. 000 de angajați. Datele au fost colectate în perioada 10 Iunie – 10 Iulie. Pe lângă răspunsurile oferite de către executivi de top din cadrul companiilor participante, studiul a fost completat cu analize comparative internaționale și studii de caz. Analiza este una multi-sectorială, acoperind toate domeniile economice importante – Auto, Bunuri de Consum & Retail, Construcții & Real Estate, Energie, Farma & Servicii Medicale, IT & Telecomunicații, Producție Industrială, Servicii Financiare, Transporturi & Logistică. Economia României a înregistrat o scădere de aprox. 20% în perioada Martie-Mai 2020, cu diferențe foarte pronunțate însă între sectoareÎn baza răspunsurilor participanților, economia României a înregistrat o scădere de aprox. 20% în perioada Martie-Mai 2020. 14% dintre participanții la studiu au declarat că cifra lor de afaceri a crescut în aceste luni față de aceeași perioadă a anului trecut, iar pentru 8% dintre participanți veniturile au rămas constante. Pe de altă parte, 9% dintre companiile care au participat la studiu au declarat că veniturile lor au înregistrat o scădere de 50% sau chiar mai mult comparativ cu aceeași perioadă a anului trecut. Szabolcs Nemes, Partener în cadrul biroului Roland Berger București, atrage însă atenția asupra faptului că „diferențele sunt foarte pronunțate între sectoare. Domeniile de activitate cel mai puțin afectate sunt Farma & Servicii Medicale, precum și IT & Telecomunicații, cu o scădere de aprox. 5% în Martie-Mai față de aceeași perioadă a anului trecut, în baza răspunsurilor companiilor participante. La polul opus se situează Serviciile Financiare și Auto (cu o scădere de 25-30%) și respectiv Transporturi & Logistică (cu o scădere de peste 35%). În pofida scăderilor înregistrate în toate domeniile mari de activitate, 44% dintre participanții la studiu declară că au înregistrat un profit operațional stabil sau chiar în creștere în aceste luni față de perioada similară a anului anterior. Mulți jucători au luat încă de la începutul crizei numeroase măsuri pentru stimularea veniturilor. În ceea ce privește costurile, marea majoritate a companiilor s-au concentrat într-o primă fază pe măsuri cu impact rapid, puțini jucători apelând în primele luni ale crizei la măsuri structurale/ cu impact asupra modelului operațional. ”Participanții la studiu estimează o scădere agregată a cifrei de afaceri de 8% în 2020 și un nivel de activitate în 2021 ușor mai scăzut decât în 2019. Companiile participante la studiu anticipează o scădere agregată a cifrei de afaceri de aprox. 20% în trimestrul al doilea 2020 (comparativ cu aceeași perioadă a anului trecut), urmată de o revenire graduală, susținută, în trimestrele trei și patru. Per total pentru anul 2020, scăderea totală a cifrei de afaceri este estimată la aprox. 8%, cu o curbă a revenirii economice de tip Nike. Participanții anticipează de asemenea că efectele crizei vor fi resimțite și anul viitor, prognozând un nivel de activitate în 2021 ușor mai redus decât în 2019. Szabolcs Nemes menționează însă că "aceste estimări au fost realizate de către companii în perioada 10 Iunie - 10 Iulie, înainte de creșterea recentă a numărului de infecții cu COVID-19, aspect care este posibil să influențeze în sens negativ aceste previziuni. "Printre sectoarele cele mai reziliente se număra Farma & Servicii Medicale, IT & Telecomunicații, Bunuri de Consum & Retail și Construcții & Real Estate – Acestea anticipează un nivel relativ constant de activitate per total în 2020 față de anul precedent. Companiile din Energie și Producție Industrială estimează scăderi anuale de aprox. 5-10%, în timp ce participanții din Auto, Servicii Financiare și Transporturi & Logistică preconizează scăderi între 15-25% agregate la nivelul sectorului lor de activitate. Cu toate acestea, companiile sunt în general optimiste cu privire la evoluția profitabilității, 40% dintre participanții la studiu estimând un profit operațional constant sau chiar în creștere anul acesta comparativ cu anul trecut. În jur de 82% dintre participanți intenționează să se concentreze în lunile următoare cu precădere pe reducerea bazei de costuri în 2020, mulți dintre aceștia având în plan și o recalibrare a modelului operațional sau de business, pe lângă măsurile uzuale (ca de exemplu reducerea numărului de angajați, a cheltuielilor de marketing sau a celor de deplasare). În ciuda impactului negativ fără precedent, mulți dintre participanții la studiu au menționat și o serie de oportunități care au apărut în contextul actual, de exemplu creșterea importanței producției locale, scurtarea lanțurilor de aprovizionare, reducerea importurilor (în special pentru produsele de o calitate mai redusă/ cu preț scăzut), sprijin (guvernamental) pentru producția locală, o deschidere mai mare a clienților cu privire la soluțiile digitale/ comerțul online precum și reducerea presiunii din piața muncii, deficitul de forță de muncă diminuându-se pe termen scurt și mediu. „Criza generată de COVID-19 poate fi și un catalizator pentru schimbare și inovație – Experiența crizelor economice anterioare demonstrează că investițiile în inovație pot aduce numeroase beneficii companiilor, asigurându-le un avantaj competitiv pe termen mediu și lung. Există numeroase exemple de inovații care au avut succes, produse, companii sau modele de afaceri nou lansate în timpul crizelor anterioare. Automatizarea și digitalizarea vor fi factori cheie de succes în perioada următoare, multe companii planificând accelerarea acestor investiții. Pe de altă parte, puțini participanți la studiu au declarat că au în plan investiții în soluții inovatoare radicale, în detrimentul îmbunătățirilor incrementale, cel puțin pe orizontul de timp scurt și mediu. 
România a cheltuit 5 miliarde de lei pentru combaterea pandemiei, în primele 6 luni	Cheltuielile realizate pentru combaterea pandemiei, până la 30 iunie 2020, de la bugetul de stat, bugetele locale şi bugetul asigurărilor de şomaj se ridică la 5 miliarde de lei, potrivit unui comunicat al Curţii de Conturi, scrie Agerpres. Instituţia a finalizat şi a înaintat Parlamentului României raportul special privind gestionarea resurselor publice în perioada stării de urgenţă. Documentul are la bază un control amplu, desfăşurat în perioada mai-iulie 2020, la 949 de entităţi din administraţia publică centrală şi locală. Pentru a răspunde eficient şi rapid solicitării Parlamentului, instituţia supremă de audit a mobilizat peste 700 de auditori publici externi. Principalele informaţii prezentate în raport sunt cheltuielile realizate pentru combaterea pandemiei, până la 30 iunie 2020, de la bugetul de stat, bugetele locale şi bugetul asigurărilor de şomaj, care se ridică la 5 miliarde de lei. Din această sumă, 73% reprezintă plata indemnizaţiei acordate pe perioada suspendării contractului individual de muncă din iniţiativa angajatorului (3,69 miliarde de lei), 13% sunt indemnizaţiile acordate altor categorii de personal ale căror activităţi au fost întrerupte ori s-au derulat la un nivel foarte scăzut (662 de milioane de lei), iar 5,3% vizează cheltuielile privind stocurile de urgenţă medicală (266 de milioane de lei). Restul fondurilor s-au alocat pentru stimulentul de risc şi alte cheltuieli specifice perioadei de urgenţă. La finanţarea publică a cheltuielilor destinate prevenirii şi combaterii pandemiei se adaugă donaţiile şi sponsorizările, în bani sau în natură, primite de instituţiile publice. Astfel, entităţile auditate de Curtea de Conturi au primit şi înregistrat donaţii şi sponsorizări în valoare de 214,7 milioane de lei (44,4 milioane de euro). Impactul financiar estimat de auditori în urma acţiunilor de control este compus din venituri suplimentare, prejudicii şi abateri financiar contabile. Astfel, veniturile suplimentare estimate se ridică la 647. 000 de lei. Abaterile financiar contabile estimate pentru perioada supusă controlului sunt de 659 de milioane de lei, în timp ce prejudiciile sunt de 38,3 milioane de lei. Documentul prezintă şi o serie de exemple de bune practici ale entităţilor publice care au gestionat optim resursele puse la dispoziţie în perioada stării de urgenţă. "Curtea de Conturi a României, ca instituţie supremă de audit, şi-a propus să ofere o analiză obiectivă a felului în care au fost gestionate resursele publice în perioada stării de urgenţă şi să sprijine instituţiile publice în a-şi crea mecanisme eficiente de răspuns la criză. Raportul este rezultatul unui efort susţinut la nivelul tuturor structurilor Curţii de Conturi, ţinând cont de context, de restricţiile inerente aduse de pandemie, de la ajustarea programului anual de acţiuni, până la adaptarea modului de lucru care a obligat la distanţare fizică", a afirmat Mihai Busuioc, preşedintele Curţii de Conturi, citat în comunicat. El a adăugat că în toate acţiunile, instituţia a urmărit să nu compromită eforturile publice comune de răspuns la criza Covid-19. "Ne dorim ca recomandările cuprinse în raport să reprezinte o oportunitate pentru autorităţi de a îmbunătăţi procedurile specifice unei situaţii de criză, cu impact direct asupra modului de gestionare a banului public", a precizat Busuioc. La baza selecţiei entităţilor auditate au stat sumele alocate de la bugetele centrale şi locale pentru gestionarea stării de urgenţă, respectiv sumele utilizate, pe sursele de finanţare şi pe destinaţii. Astfel, au fost selectate acele autorităţi care au primit sume importante de la aceste bugete, dar şi cele care au primit responsabilităţi şi atribuţii suplimentare în situaţia de urgenţă. Nu în ultimul rând, în procesul de selecţie au fost extrem de relevante achiziţiile realizate, după tipul şi valoarea acestora, specifice situaţiei de urgenţă. Raportul special privind gestionarea resurselor publice în perioada stării de urgenţă poate fi consultat pe pagina de internet a Curţii de Conturi. 
Banca Mondială:  unul din opt locuri de muncă este în pericol din cauza pandemiei	Statele membre ale Uniunii Europene trebuie să continue să consolideze protecția socială și să amplifice sprijinul acordat pieței muncii pentru a proteja acea una din opt gospodării care se confruntă cu scăderi de venit prelungite, ca efect al crizei cauzate de COVID-19, se arată într-un nou raport al Băncii Mondiale. Raportul constată că aproape unul din opt locuri de muncă este în pericol, chiar și în condițiile în care țările au ieșit din izolare. Cel mai recent raport economic periodic al Băncii Mondiale – intitulat Restarting Resilience – prezintă măsurile pe care guvernele ar trebui să le aplice cu prioritate pentru a răspunde în mod eficace impactului pe care COVID-19 îl are asupra veniturilor cetățenilor și a piețelor forței de muncă. Reacția rapidă manifestată în fața pandemiei de COVID-19 prin adoptarea unor soluții strategice a oferit economiilor timpul necesar pentru păstrarea relațiilor de muncă și a atenuat impactul imediat asupra șomajului. Pandemia îi afectează pe cei care consideră că este mai greu să adopte măsuri de distanțare socială la locul de muncă, în timp ce lucrătorii care pot lucra de la domiciliu sunt mai puțin afectați. De asemenea, în raportul citat se constată că ponderea populației expuse riscului de sărăcie ar putea crește cu 3-4 % de la 14,7 % în 2019 la 17,7-18,7 % în 2020. Indicatorul „risc de sărăcie” variază în funcție de țară, iar în cadrul acestei categorii sunt avuți în vedere cetățenii cu venituri care scad sub 60% din venitul național mediu. „COVID-19 are potențialul de a inversa unele dintre câștigurile de venit la care am asistat în UE în ultimii ani,” a declarat Gallina A. Vincelette, Director pentru Țările din Uniunea Europeană în cadrul Băncii Mondiale. „Structurile de protecție socială existente vor trebui să echilibreze sprijinul acordat gospodăriilor care au nevoie de ajutor, stimulând totodată revenirea în siguranță la locul de muncă și redresarea economică. ”Raportul subliniază că statele europene au acum ocazia de a-și consolida sistemele de protecție socială în timpul etapei de redeschidere, pentru a se asigura că UE este mai bine pregătită să răspundă la valurile și crizele viitoare. Acest lucru se poate realiza prin consolidarea flexibilității sistemelor pentru a se adapta rapid în fața unei crize și prin abordarea protejarea persoanelor vulnerabile, inclusiv prin acordarea de sprijin specific celor care activează în structuri de lucru nestandardizate sau informale. O constatare-cheie arată că, deși extinderea transferurilor către beneficiarii asistenței sociale existente ar fi relativ simplă, nu toate persoanele nevoiașe sau cele cu risc ridicat de impact asupra ocupării forței de muncă beneficiază de programele existente. Criza adâncește disparitățile de pe piața muncii și riscă să blocheze convergența venitului regional în întreaga UE. Raportul identifică patru demografii cu risc – femei, tineri, persoane cu salarii mici și lucrători cu un nivel mai scăzut de educație – care sunt mai predispuse la a fi angajați în profesii puternic afectate sau care au contracte mai puțin sigure. Impactul asupra șomajului în rândul tinerilor, de exemplu, a fost pronunțat în ultimele luni. Perspectivele de ocupare a forței de muncă și veniturile acestora au fost puternic afectate în timpul crizei financiare mondiale, după cum se arată în rapoartele anterioare ale Băncii Mondiale, iar indicatorii timpurii arată că este probabil ca aceștia să fie puternic afectați în timpul crizei. Femeile se confruntă cu un risc mai mare decât bărbații, când vine vorba de reluarea activității din cauza sectoarelor în care lucrează. Una din cinci femei se va confrunta cu dificultăți în a-și relua activitatea, în comparație cu unul din zece bărbați. Diferențele dintre bărbați și femei au fost consolidate din cauza inegalităților la care sunt expuse persoanele care au grijă de copii și care lucrează în gospodărie. Raportul subliniază, de asemenea, importanța încrederii sociale și a cooperării dintre întreprinderi, guvern și sindicate pentru a face față crizei și a găsi soluții care să sprijine redresarea vulnerabilă a veniturilor gospodăriilor. Acesta a fost un pilon al rezilienței evidențiat în cel de-al cincilea raport economic periodic elaborat de către Banca Mondială. Importanța răspunsului coordonat va crește dacă criza se prelungește și dacă pachetele de sprijin guvernamental vor fi orientate doar către sectoare viabile. „În timp ce criza adâncește disparitățile de pe piața muncii, țările UE pot utiliza această perioadă pentru a consolida programele sociale pentru persoanele vulnerabile din societățile noastre, pentru a sprijini redresarea și relansarea creării de locuri de muncă productive,” a adăugat Vincelette. Până în prezent, Banca Mondială a alocat peste 1,4 miliarde USD pentru a veni în sprijinul țărilor din Europa și Asia Centrală care au nevoie de o atenuare a impactului COVID-19. Din 2 aprilie 2020, aproximativ 490 milioane USD au fost aprobate prin noi proiecte de răspuns în situații de urgență. În plus, până la 925 milioane USD sunt realocate, utilizați sau puși la dispoziție din proiectele și împrumuturile existente, inclusiv din finanțări suplimentare, pentru a ajuta țările să răspundă provocărilor legate de COVID-19. Pe fondul incertitudinii persistente, cel mai recent Raport al Băncii Mondiale privitor la situația Economică din Europa și Asocia Centrală (Europe and Central Asia Economic Update) sugerează diferite scenarii de creștere negativă pentru regiune, inclusiv o recesiune majoră în 2020, cu o contractare cu 4. 7%. 
Pandemia de COVID-19 a cauzat cel mai mare șoc în sectorul energiei din ultimii 70 de ani	
În ultimele luni, sectorul energetic a suferit un dublu șoc:  din cauza pandemiei COVID-19 și a perturbării pieței petrolului pe fondul prăbușirii cererii și al surplusului de ofertă. Potrivit estimărilor PwC din cadrul raportului ”PwC Power Utilities Future of Industries”, care are la bază datele Agenției Internaționale pentru Energie pentru 2020 (IEA), șocul cererii de energie din 2020 este cel mai mare din ultimii 70 de ani. În același timp, se anticipează că cererea globală de energie va scădea cu 6% în acest an, de șapte ori mai mult decât în criza financiară din 2009. Recesiunea globală cauzată de restricțiile prelungite privind circulația oamenilor, bunurilor și activitatea socială și economică vor avea un impact semnificativ și asupra investițiilor în energie care se estimează că se vor reduce cu 20% în acest an. Ca răspuns la prăbușirea prețului petrolului și la continuarea incertitudinii prețurilor, Opec a anunțat cea mai mare reducere a ofertei din lume, de 10 milioane de barili pe zi, însă este doar o măsură pe termen scurt. Chiar dacă există șansa unei recuperări economice în formă de V, șocul pandemiei asupra comportamentului viitor nu poate fi ignorat. Astfel că, trebuie luate în calcul toate scenariile posibile:  o recuperare mai lentă în formă de U sau o recesiune mai lungă în formă de L care vor avea implicații mai profunde. Indiferent ce va urma, lumea va fi diferită și companiile trebuie să se pregătească pentru noua normalitate. Toate componentele lanțului valoric din energie sunt afectate - companii din amonte, midstream, aval și companii de servicii. Pe lângă implementarea măsurilor de siguranță COVID-19, companiile trebuie să acționeze toate pârghiile tradiționale în caz de declin, cum ar fi reducerile cheltuielilor de capital și conservarea numerarului. În același timp, strategiile viitoare de achiziții și de atenuare a riscurilor vor trebui să se bazeze pe analiza eficientă a tuturor scenariilor și a evoluției cererii. Este posibil ca producătorii cu costuri ridicate să fie nevoie să meargă mai departe și să ia în considerare parteneriate sau fuziuni care să le permită reducerea bazei de costuri. Astfel, pentru companiile din sectoarele energiei, utilităților și resurselor va fi vitală combinarea unei planificări eficiente a scenariilor cu o examinare a modului în care evoluțiile diferite ar putea afecta afacerile lor pe termen scurt, mediu și lung. De asemenea, pe fondul noilor comportamente de călătorie, de muncă și de consum ale consumatorilor și accelerării digitalizării serviciilor, companiile au nevoie de strategii pentru a răspunde acestor schimbări. Impactul crizei generate de COVID-19 este resimțit pe toate palierele sectorului energetic, de la alimentarea cu combustibil și la eficiență, cu implicații serioase pentru securitatea energetică și tranziția către energia curată. Industria se îndepărtează tot mai mult de utilizarea combustibililor fosili și se îndreaptă către surse regenerabile. Cărbunele va înregistra cel mai mare declin de la cel de-al Doilea Război Mondial, alături de reduceri puternice pentru gaz și petrol. În același timp, cererea de combustibili este puțin probabil să se recupereze pe deplin din cauza schimbărilor de comportament post COVID-19 legate de mobilitatea locală și internațională. Concurența va crește între furnizori pentru a asigura accesul la piețele finale. Oferta viabilă va fi eliminată pe baza echilibrului de piață revizuit și a previziunilor prețurilor, ceea ce va conduce la o contracție permanentă a piețelor de petrol și gaze. De asemenea, o schimbare perturbatoare va avea loc și în mobilitatea vehiculelor electrice cu baterii care înlocuiesc deja autovehiculele pe bază de gaz și diesel. Apoi există „hidrogen verde”, care folosește energie regenerabilă pentru a extrage hidrogenul din apă prin procesul de electroliză. Consumatorii se vor aștepta la o experiență energetică integrată, cu surse interschimbabile utilizate perfect pentru a-și alimenta casele, vehiculele și locurile de muncă. Energia nucleară este mai puțin afectată de măsurile de blocare, în timp ce sursele regenerabile sunt singurele aflate în creștere în 2020. Astfel, energia solară, eoliană, maree și geotermală își majorează ponderea în mixul energetic global. În ceea ce privește sectorul de utilități, care a suferit ca urmare a prăbușirii pieței la începutul crizei, acesta pare că ar fi mai rezistent decât altele, fiind inclus la servicii esențiale. Multe activități sunt reglementate sau desfășurate în baza contractelor pe termen lung, astfel că le este asigurată continuitatea ofertei. Multe companii de utilități au planuri de urgență elaborate pentru gestionarea perturbării și protejarea infrastructurii critice și au trecut la surse regenerabile în ultimul deceniu, beneficiind de prețuri fixe pe termen lung. Pe termen scurt, companiile ar trebui să se concentreze pe restructurarea strategică a costurilor și să se asigure că inițiativele de cost nu inhibă creșterea strategică viitoare. La fel de importantă este restructurarea lanțului de aprovizionare pentru a îmbunătăți rezistența și a reduce costurile. O poziție financiară puternică și asigurarea capabilităților de a construi infrastructură critică poate crea un avantaj competitiv durabil. Accelerarea agendei digitale poate oferi „mai multe servicii la costuri mai mici” și poate îmbunătăți eficiența întreținerii și a operațiunilor. Construirea unor platforme digitale integrate care să permită interacțiunea perfectă între diverși actori poate constitui un punct de pornire pe piața emergentă a serviciilor energetice din aval și astfel accesul la noi modele de a genera venituri. Și nu în ultimul rând, inovația poate oferi produse și servicii moderne, care implică tehnologii precum realitatea virtuală / augmentată pentru a crea o soluții energetice integrate. Oportunitățile de investiții sunt încă multe, iar companiile au suficientă lichiditate și acces la piețele de capital. Potențialele investiții vor depinde însă de capacitățile esențiale ale companiei și de prioritățile sale strategice:  renunțarea la cărbune și investiții în gaze, dublarea mizei pe energiile regenerabile, construirea infrastructurii critice pentru baterii, tehnologia hidrogenului, concentrarea pe rețele critice. De asemenea, se așteaptă ca activitățile de fuziuni și achiziții (M&A) să înceapă să crească din nou pe termen mediu-lung, pe măsură ce companiile scapă de efectele imediate ale crizei. Investitorii financiari încep să aibă mai mult interes pentru investiții în capitaluri / datorii pentru a capta oportunități de la companii aflate în dificultate, cu modele de afaceri sănătoase și poziții de piață, dar afectate negativ de criză. De asemenea, M&A pot fi utilizate ca o pârghie pentru a da prioritate competitivității pe termen lung, obținând acces la ideile, persoanele, capacitățile sau clienții țintei de achiziție. Investițiile viitoare în tranziția energetică depind de acțiunile guvernamentale:  guvernele ar putea alege să nu cheltuiască pe surse regenerabile, dar să favorizeze companiile să o facă prin stimulente economice. Mai mult, companiile din petrol și gaze, care au făcut investiții mari pe piețele de energie și utilități la nivel mondial în ultimul deceniu, ar putea continua această tendință de investiții, în special în sectorul regenerabilelor, determinată de necesitatea diversificării portofoliului. Pandemia de coronavirus a accelerat transformarea industriei energetice, iar singura întrebare pentru liderii din acest sector este dacă vor lua măsurile necesare pentru a-și transforma și a-și asigura securitatea companiilor în noua normalitate. Material realizat de David Trow, PwC România și Monica Biota, Partener PwC România. 
Isărescu: Pachetul UE de redresare din criza COVID-19 va avea o contribuţie importantă în susţinerea eforturilor noastre de relansare	Situaţia economică viitoare va depinde, în principal, de evoluţiile în planul sănătăţii publice şi de succesiunea acestora, iar pachetul UE de redresare din criza COVID-19 va avea cu siguranţă o contribuţie importantă în susţinerea eforturilor noastre de relansare, consideră guvernatorul Băncii Naţionale a României, Mugur Isărescu. "Situaţia economică viitoare va depinde, în principal, de evoluţiile în planul sănătăţii publice şi de succesiunea acestora. Pentru aceasta, vom continua să monitorizăm şi să actualizăm evaluările noastre cu privire la starea economiei şi a situaţiei privind sănătatea publică şi vom canaliza măsurile în direcţia furnizării lichidităţii necesare şi menţinerii stabilităţii financiare, precum şi asigurării unei tendinţe sustenabile de scădere a ratelor de dobândă. Deoarece colaborarea cu Guvernul este importantă, vom continua să conlucrăm pentru a asigura o revenire rapidă a economiei faţă de situaţia curentă", a declarat Mugur Isărescu, într-o Alocuţiune în cadrul celei de 43-a Reuniuni a Clubului Guvernatorilor din Zona Marii Negre, Balcani şi Asia Centrală. De asemenea, Pachetul UE de redresare din criza COVID-19 va avea cu siguranţă o contribuţie importantă în susţinerea eforturilor noastre de relansareEl a menţionat că BNR este pregătită să-şi îndeplinească rolul care îi revine, reiterând recunoştinţa pentru cei care se află în prima linie a luptei împotriva pandemiei. "Cu toate acestea, pe termen lung, singura opţiune viabilă o reprezintă revenirea la o conduită 'normală' de politică monetară, conştienţi fiind însă cu toţii că noua normalitate va fi oarecum diferită de cea din trecut. Pentru aceasta, intenţionăm să intervenim gradual, adaptându-ne în permanenţă la mediul aflat în continua schimbare, dar cu respectarea cadrului legal", a afirmat Mugur Isărescu. Guvernatorul BNR a precizat că, anterior izbucnirii pandemiei COVID-19, economia României a înregistrat o evoluţie relativ bună, cu o creştere medie anuală de 4,1% în anul precedent, consemnându-se o uşoară decelerare în trimestrul III. La începutul anului curent, perspectivele privind evoluţia economiei româneşti pentru perioada următoare indicau continuarea acestui trend pozitiv. "Într-adevăr, cele mai recente date statistice relevă o creştere economică de 2,7% pentru primele trei luni ale anului 2020 comparativ cu aceeaşi perioadă a anului precedent, reprezentând cea mai mare creştere dintre ţările UE. Cu toate acestea, aş dori să subliniez că, pe parcursul ultimilor patru ani, această creştere economică a fost susţinută în special prin creşteri salariale şi majorarea puternică a consumului, în timp ce dezechilibrele fiscale şi externe s-au accentuat, iar rata anuală a inflaţiei s-a situat în jurul valorii de 4%, cel mai ridicat nivel comparativ cu ţările din UE. În acest context marcat de politici fiscale semnificativ prociclice, BNR a menţinut o politică monetară mai restrictivă, prin păstrarea la un nivel relativ ridicat atât a ratei dobânzii de politică monetară, respectiv la 2,5%, cât şi a ratelor rezervelor minime obligatorii ale instituţiilor de credit pentru pasivele în lei şi cele în valută (respectiv la 8%)", a spus Mugur Isărescu. El a subliniat că impactul economic iniţial al pandemiei a fost unul puternic, accentuând şi mai mult dezechilibrele existente, pe fondul presiunilor în creştere asociate aprovizionării cu alimente, deprecierii monedei naţionale şi creşterii necesarului de lichiditate. Astfel, luând în calcul amplitudinea declinului economic din luna aprilie, estimările oficiale privind evoluţia PIB pentru trimestrul II indică o contracţie de 14% a activităţii economice faţă de trimestrul anterior. "De asemenea, este important de menţionat că şomajul în creştere şi măsurile adoptate de autorităţi cu scopul limitării extinderii pandemiei (precum şomajul tehnic, repatrierea cetăţenilor români din străinătate şi asigurarea condiţiilor de izolare sau carantină) au contribuit la creşterea presiunilor asupra cheltuielilor bugetare", a afirmat Mugur Isărescu. De asemenea, el a prezentat câteva dintre măsurile adoptate de BNR ca răspuns la criză. "Începând cu data de 16 martie 2020, Preşedintele României a declarat starea de urgenţă, iniţial cu durată de o lună, aceasta fiind ulterior extinsă pentru încă o lună. Prioritare în acest context au fost protejarea sănătăţii publice şi asigurarea de bunuri şi servicii esenţiale. Drept consecinţă, obiectivul imediat al băncii noastre centrale a fost să păstreze stabilitatea şi lichiditatea sistemului bancar, pentru buna funcţionare a finanţelor publice şi a economiei reale. În acest sens, şi în deplină concordanţă cu mandatul şi independenţa statutară, BNR a adoptat cu celeritate un pachet de măsuri pentru susţinerea economiei româneşti. În acelaşi timp, dat fiind caracterul excepţional al stării pandemice, BNR a colaborat cu Guvernul României pentru a evita un eventual conflict între măsurile întreprinse şi cele fiscale", a declarat Mugur Isărescu. Potrivit oficialului BNR, în mod special în cazul României, cursul de schimb joacă rol important de indicator public al stabilităţii şi situaţiei economice generale. "Am menţinut regimul de flotare controlată, dar, având în vedere contextul actual, am decis furnizarea de lichiditate, în special pe bază bilaterală cu scopul de a preveni volatilitatea excesivă a cursului nominal (ceea ce este dificil de explicat publicului larg) şi de a preveni o depreciere majoră ne-necesară a monedei naţionale. De asemenea, spre deosebire de evoluţiile altor ţări din regiune, nu am întreprins reduceri drastice ale ratei dobânzii de politică monetară. Astfel, reducerea ratei dobânzii de politică monetară în cadrul şedinţei Consiliul de Administraţie al BNR din data de 20 martie a fost de la 2,5% pe an la 2% pe an, împreună cu îngustarea coridorului simetric format de ratele dobânzilor facilităţilor permanente în jurul ratei dobânzii de politică monetară la ą0,5 puncte procentuale de la ą1 punct procentual. În plus, săptămâna trecută, vineri, rata dobânzii de politică monetară a fost din nou redusă, până la nivelul de 1,75%. Aceste măsuri par să-şi fi atins scopul, rezultatele fiind rapide:  începând cu prima parte a lunii aprilie, necesarul de finanţare bugetară a fost asigurat în mod corespunzător, consemnându-se totodată o reducere a ratei dobânzii interbancare la 3 luni, precum şi a costului finanţării cheltuielilor bugetare", a spus Mugur Isărescu. El a menţionat că, pe parcursul ultimelor două luni, cursul de schimb s-a menţinut relativ stabil, în timp ce inflaţia anuală IPC se află în jurul valorii de 2,5%. "Referitor la cumpărarea de titluri de stat în monedă naţională de pe piaţa secundară, măsură larg adoptată de către băncile centrale în actualul context, aş dori să subliniez că BNR a hotărât să demareze achiziţiile de pe piaţa secundară numai după ce a avut loc o modificare a poziţiei acesteia pe piaţă, mai precis după ce din poziţia de debitor net BNR a devenit creditor net în relaţia cu băncile comerciale. Din această perspectivă, în deplină concordanţă cu statutul BNR de împrumutător de ultimă instanţă, măsura a fost întreprinsă în scopul asigurării lichidităţii sistemului financiar la nivelul adecvat şi nu reprezintă o măsură de relaxare cantitativă", a explicat Mugur Isărescu. Potrivit guvernatorului Băncii Centrale, alături de măsurile de politică monetară întreprinse, Consiliul de Administraţie al BNR a adoptat şi măsuri ce vin în sprijinul debitorilor, persoane fizice şi juridice, prin flexibilizarea cadrului de reglementare cu privire la anumite cerinţe ale instituţiilor de credit. De asemenea, au fost adoptate măsuri privind rezoluţia bancară ce prevăd amânarea termenelor de raportare a unor informaţii sau a termenului de colectare a contribuţiilor anuale la fondul de rezoluţie bancară pentru anul 2020. Nu în ultimul rând, BNR a adoptat măsuri la nivel operaţional pentru asigurarea continuităţii şi a unei bune funcţionări a sistemelor de plăţi şi de decontare în monedă naţională, precum şi asigurarea fluxurilor de numerar necesare băncilor pentru derularea tuturor operaţiunilor. 
CFA România anticipează că impactul economic al coronavirusului se va resimţi puternic și în 2021	
Peste o treime dintre analiştii CFA România anticipează că impactul economic al coronavirusului se va resimţi puternic până în trimestrul I din 2021, iar deficitul bugetar anticipat are o valoare medie de 7,8%. "În cadrul sondajului pentru luna aprilie 2020, au fost adăugate şi patru întrebări suplimentare, cu privire la:  impactul economic al coronavirusului:  cea mai mare parte a respondenţilor (37,2%) anticipând că acesta se va resimţi puternic până în trimestrul I al anului 2021;   deficitul bugetului de stat anticipat pentru 2020:  valoarea medie a anticipaţiilor este 7,8%;   evoluţia, în termeni reali a PIB în 2020:  valoarea medie a anticipaţiilor este -5,2%;   rata şomajului la finalul anului 2020:  valoarea medie a anticipaţiilor este 8,3%", se arată într-un comunicat al Asociaţiei CFA România, citat de Agerpres. În ceea ce priveşte cursul de schimb euro/leu, peste 90% dintre participanţi anticipează o depreciere a leului în următoarele 12 luni (comparativ cu valoarea actuală). Astfel, valoarea medie a anticipaţiilor pentru orizontul de 6 luni este de 4,9180, în timp ce pentru orizontul de 12 luni valoarea medie a cursului anticipat este de 4,9710. Rata anticipată a inflaţiei pentru orizontul de 12 luni (mai 2021/mai 2020) a înregistrat o valoare medie de 3,37%. "Sunt de remarcat anticipaţiile de majorare a primei de risc a României, aproximativ 77% dintre participanţi prevăzând o creştere a preţului CDS cu scadenţă de 5 ani. De asemenea, peste 65% dintre participanţi consideră preţurile proprietăţilor imobiliare din marile oraşe ca fiind supraevaluate", se mai arată în comunicatul citat. În luna aprilie 2020, Indicatorul de Încredere Macroeconomică al Asociaţiei CFA Society România a crescut faţă de luna anterioară cu 11,6 puncte până la valoarea de 32,4 puncte, (faţă de aceeaşi lună a anului anterior, Indicatorul a scăzut cu 14,2 puncte). Această evoluţie s-a datorat în special componentei de anticipaţii a Indicatorului. Astfel, Indicatorul condiţiilor curente a crescut, faţă de luna anterioară cu 1,4 puncte, până la valoarea de 14,6 puncte (faţă de aceeaşi lună a anului anterior, Indicatorul condiţiilor curente a scăzut cu 45,3 puncte). Indicatorul anticipaţiilor a crescut cu 16,6 puncte până la valoarea de 41,3 puncte (faţă de aceeaşi lună a anului anterior, Indicatorul anticipaţiilor a crescut cu 1,4 puncte). Indicatorul de Încredere Macroeconomică, a fost lansat de către Asociaţia CFA România în luna mai 2011 şi reprezintă un indicator prin intermediul căruia organizaţia doreşte să cuantifice anticipaţiile analiştilor financiari cu privire la activitatea economică în România pentru un orizont de timp de un an. De asemenea, sondajul în baza căruia este calculat Indicatorul include şi întrebări referitoare la evaluarea condiţiilor curente macroeconomice. 
Economia României va înregistra o contracţie de 6% în 2020;   deficitul guvernamental urcă la 9,2% din PIB	Economia României va înregistra o scădere semnificativă, de 6% în 2020, după mai mulţi ani de creştere robustă, în timp ce deficitul guvernamental este preconizat să ajungă până la 9,2% din PIB în acest an, potrivit previziunilor economice de primăvară, publicate miercuri de Comisia Europeană (CE). Pentru 2021, CE estimează că economia României îşi va reveni, chiar dacă nu la nivelul de dinaintea crizei, graţie unui avans de 4,2%. Estimările publicate miercuri sunt mai pesimiste decât prognozele anterioare, din iarna anului trecut, ale Executivului european. Atunci CE şi-a revizuit uşor în urcare estimările privind economia României în 2020, de la 3,6% până la 3,8%. Consumul privat va fi serios afectat de măsurile de izolare Potrivit Comisiei Europene, consumul privat, principalul motor care a stata la baza creşterii economice a României în ultimii ani, va fi serios afectat de măsurile de izolare. De asemenea, incertitudinea va afecta deciziile de investiţii ale companiilor. În schimb, exporturile ar urma să aibă o contribuţie pozitivă la creşterea economică în 2020, care va începe însă să se inverseze în 2021. În ceea ce priveşte şomajul, Comisia Europeană se aşteaptă ca acesta să crească de la un minim istoric de 3,9% în 2019 până la 6,5% în 2020, pe măsură ce unele firme se vor închide din cauza crizei COVID-19, însă politicile autorităţilor vor limita numărul de locuri de muncă pierdute. Salariile nominale sunt preconizate să crească doar moderat în 2020 după mai mulţi ani de creşteri de două cifre. De asemenea, inflaţia este aşteptată să scadă la 2,5% în 2020, în principal ca urmare a scăderii semnificative a preţului petrolului. Inflaţia de bază va scădea şi ea dar va rămâne deasupra nivelului de 3% în 2020 şi 2021. Dincolo însă de incertitudinile care afectează toate ţările, cu privire la evoluţia situaţiei sanitare, a creşterii mondiale şi a comerţului internaţional, "pentru România va fi important cum anume autorităţile vor echilibra nevoia de măsuri de sprijin cu îngrijorările privind traiectoria pe termen mediu a finanţelor publice, care datează dinaintea crizei COVID-19", subliniază Comisia Europeană.  Citeste si:  Iohannis:  Economia își revine, dar finanțele publice au rămas puțin. . .  Potrivit executivului comunitar, deficitul guvernamental al României este preconizat să crească până la 9,2% din PIB în 2020, de la un nivel de 4,3% din PIB în 2019 şi unul de 2,8% din PIB în 2018. "Trendul expansionist preexistent, determinat în mare parte de majorarea pensiilor, va fi întărit de impactul crizei COVID-19. Cheltuielile cu pensiile de vârstă ar urma să crească considerabil", avertizează Comisia. Totodată, "deficitul guvernamental ar urma să continue să crească în 2021, până la aproximativ 11,4% din PIB, pe baza ipotezei că nu vor fi modifice politicile actuale, în pofida unei preconizate reveniri a veniturilor din taxe şi a eliminării cheltuielilor care au legătură cu pandemia. Acest lucru se datorează efectelor majorării pensiilor cu 40% în septembrie 2020, a unei recalculări suplimentare a pensiilor programată pentru septembrie 2021 şi a dublării alocaţiilor pentru copii", susţine executivul comunitar.  În sfârşit, conform previziunilor de primăvară ale Comisiei, raportul datorie-PIB va creşte în cazul României de la 35,2% în 2019 până la 46,2% în 2020 pentru ca în 2021 să ajungă la 54,7%. Previziunile Comisiei Europene vin la o lună după ce Fondul Monetar Internaţional (FMI) şi-a revizuit în scădere semnificativă estimările privind evoluţia economiei româneşti în acest an, în contextul pandemiei de coronavirus. Dacă în luna octombrie a anului trecut, FMI estima că România va înregistra în 2020 un avans de 3,5%, conform noilor previziuni instituţia financiară internaţională se aşteaptă ca economia românească să înregistreze o contracţie de 5% în 2020, urmând să îşi revină în 2021, când va înregistra un avans de 3,9%. Banca Mondială prognozează şi ea că România va înregistra o creştere economică de 0,3% în 2020, faţă de un avans de 3,8% cât estima în urmă anterior, urmând ca în 2021 să aibă loc o revenire până la 4,4%. Pentru 2021, CE estimează că economia României îşi va reveni, chiar dacă nu la nivelul de dinaintea crizei, graţie unui avans de 4,2%. Estimările publicate miercuri sunt mai pesimiste decât prognozele anterioare, din iarna anului trecut, ale Executivului european. Atunci CE şi-a revizuit uşor în urcare estimările privind economia României în 2020, de la 3,6% până la 3,8%. Potrivit Comisiei Europene, consumul privat, principalul motor care a stata la baza creşterii economice a României în ultimii ani, va fi serios afectat de măsurile de izolare. De asemenea, incertitudinea va afecta deciziile de investiţii ale companiilor. În schimb, exporturile ar urma să aibă o contribuţie pozitivă la creşterea economică în 2020, care va începe însă să se inverseze în 2021. În ceea ce priveşte şomajul, Comisia Europeană se aşteaptă ca acesta să crească de la un minim istoric de 3,9% în 2019 până la 6,5% în 2020, pe măsură ce unele firme se vor închide din cauza crizei COVID-19, însă politicile autorităţilor vor limita numărul de locuri de muncă pierdute. Salariile nominale sunt preconizate să crească doar moderat în 2020 după mai mulţi ani de creşteri de două cifre. De asemenea, inflaţia este aşteptată să scadă la 2,5% în 2020, în principal ca urmare a scăderii semnificative a preţului petrolului. Inflaţia de bază va scădea şi ea dar va rămâne deasupra nivelului de 3% în 2020 şi 2021. Dincolo însă de incertitudinile care afectează toate ţările, cu privire la evoluţia situaţiei sanitare, a creşterii mondiale şi a comerţului internaţional, "pentru România va fi important cum anume autorităţile vor echilibra nevoia de măsuri de sprijin cu îngrijorările privind traiectoria pe termen mediu a finanţelor publice, care datează dinaintea crizei COVID-19", subliniază Comisia Europeană. Potrivit executivului comunitar, deficitul guvernamental al României este preconizat să crească până la 9,2% din PIB în 2020, de la un nivel de 4,3% din PIB în 2019 şi unul de 2,8% din PIB în 2018. "Trendul expansionist preexistent, determinat în mare parte de majorarea pensiilor, va fi întărit de impactul crizei COVID-19. Cheltuielile cu pensiile de vârstă ar urma să crească considerabil", avertizează Comisia. Totodată, "deficitul guvernamental ar urma să continue să crească în 2021, până la aproximativ 11,4% din PIB, pe baza ipotezei că nu vor fi modifice politicile actuale, în pofida unei preconizate reveniri a veniturilor din taxe şi a eliminării cheltuielilor care au legătură cu pandemia. Acest lucru se datorează efectelor majorării pensiilor cu 40% în septembrie 2020, a unei recalculări suplimentare a pensiilor programată pentru septembrie 2021 şi a dublării alocaţiilor pentru copii", susţine executivul comunitar. În sfârşit, conform previziunilor de primăvară ale Comisiei, raportul datorie-PIB va creşte în cazul României de la 35,2% în 2019 până la 46,2% în 2020 pentru ca în 2021 să ajungă la 54,7%. Previziunile Comisiei Europene vin la o lună după ce Fondul Monetar Internaţional (FMI) şi-a revizuit în scădere semnificativă estimările privind evoluţia economiei româneşti în acest an, în contextul pandemiei de coronavirus. Dacă în luna octombrie a anului trecut, FMI estima că România va înregistra în 2020 un avans de 3,5%, conform noilor previziuni instituţia financiară internaţională se aşteaptă ca economia românească să înregistreze o contracţie de 5% în 2020, urmând să îşi revină în 2021, când va înregistra un avans de 3,9%. Banca Mondială prognozează şi ea că România va înregistra o creştere economică de 0,3% în 2020, faţă de un avans de 3,8% cât estima în urmă anterior, urmând ca în 2021 să aibă loc o revenire până la 4,4%. 
COVID-19 Dezastru pentru economie:  numărul firmelor intrate în faliment poate depăși 150.000	
Criza economică generată de pandemia COVID-19 ar putea cauza intrarea în faliment a circa 150.000 de firme din România în următorul an, potrivit unei analize interne a Horváth & Partners. Reprezentanții companiei au făcut această estimare pe baza datelor ce arată evoluția firmelor active pe piața locală, în perioada 2008 - 2017. Astfel, numărul companiilor intrate în faliment s-a dublat între 2008 și 2009, crescând de la 57.500 în 2008 la 114. 500 în 2009. Potrivit Horváth & Partners, impactul semnificativ negativ al crizei COVID-19, care ar putea fi similar cu cel generat de criza din 2008, poate fi diminuat. Modificările structurale ale modalităților de colaborare și revoluția responsabilității corporative, aspecte care au cunoscut cele mai ample schimbari în ultimii 10 ani, susțin companiile și persoanele aflate în dificultate. "Ultimul moment critic din punct de vedere economic, resimțit la nivel global, și urmat de o depresiune de aproximativ cinci ani a fost cel din 2008. De atunci, în foarte multe aspecte, lumea s-a schimbat considerabil. Am observat câțiva factori care ar putea diminua impactul negativ al crizei în care ne aflăm:  multe companii joacă un rol credibil de cetățean responsabil, susținând activ lupta împotriva pandemiei. De asemenea, colaborarea digitală dintre oameni a devenit foarte firească, creând experiențe similare cooperării de dinainte de pandemie. Sunt niște concluzii interesante, pe care ni le asumăm și noi prin modul de lucru și prin felul în care înțelegem să ajutăm mediul de afaceri românesc", a arătat Kurt Weber, director general al Horváth & Partners România. Potrivit datelor analizate de Horváth & Partners, totalul companiilor intrate în faliment a rămas, pe plan local, la peste 100.000 în perioada imediat următoare vârfului crizei trecute, adică în intervalul 2009-2013. Numărul ridicat de falimente a dus, ca o consecință directă, și la creșterea ratei șomajului. În perioada aceasta, aproximativ 600.000 de oameni au devenit șomeri ca urmare a intrării în faliment a firmei pentru care lucrau. "Dacă ținem cont de numărul de falimente pe care l-am estimat pentru 2020, am putea asista la intrarea în diferite forme de șomaj a circa 180.000 de persoane, adică în jur de 4% din populația care lucrează în mediul privat în România. Companiile trebuie să fie foarte atente în perioada următoare și să-și creioneze un plan de acțiune care să înglobeze managementul continuității afacerii în vremuri incerte, strategii de adaptare a prețurilor și de reducere a costurilor și nu numai. Este necesar ca toate aceste acțiuni să fie analizate și implementate rațional, cu toate că impulsurile emoționale sunt greu de evitat acum”, a adăugat Kurt Weber. Pentru a-și sprijini clienții și orice alte companii care au nevoie de cunoștințe și consultanță de specialitate în această perioadă, Horváth & Partners a demarat o serie de webinarii gratuite, care se desfășoară începând cu 9 aprilie. Acestea vor avea loc de două sau trei ori pe săptămână, până la finalul lunii, cu posibilitate de prelungire în funcție de cerere. Fiecare seminar online durează aproximativ 40 de minute și este susținut de unul dintre consultanții Horváth & Partners. Webinariile sunt destinate tuturor companiilor care au nevoie de ghidaj profesional, indiferent de industria în care activează. Printre tematicile care vor fi abordate se numără:  (1) Planificarea lichidității în perioada de criză COVID-19;   (2) Excelență în achiziții:  Reducerea costurilor pe termen scurt și îmbunătățirea lichidităților în perioada COVID-19 sau (3) Strategii de adaptare a prețurilor în perioada de criza economică. 
Directorul FMI spune că recesiunea provocată de coronavirus este mai gravă decât criza din 2008
	Pandemia de coronavirus a paralizat economia mondială şi a aruncat lumea într-o recesiune care va fi "mult mai gravă" decât criza financiară globală din urmă cu un deceniu, a declarat directorul general al Fondului Monetar Internaţional, Kristalina Georgieva, transmite Reuters. Cu ocazia unei conferinţe de presă comune cu directorul Organizaţiei Mondiale a Sănătăţii, Kristalina Georgieva a făcut un apel către economiile avansate să îşi extindă eforturile pentru a ajuta economiile emergente şi ţările în curs de dezvoltare să depăşească impactul economic şi sanitar al pandemiei. "Această criză este fără precedent. Am văzut cum economia mondială s-a oprit. Suntem acum într-o recesiune care este mult mai gravă decât criza financiară globală din 2008-2009" a declarat Kristalina Georgieva, scrie Agerpres. Un mesaj similar a venit din partea preşedintelui Băncii Mondiale, David Malpass. "Dincolo de impactul sanitar al pandemiei de COVID-19, ne aşteptăm la o recesiune globală majoră" a spus David Malpass într-o postare pe reţeaua LinkedIn. Pieţele emergente şi economiile în curs de dezvoltare au fost lovite de criza coronavirusului a subliniat Georgieva, precizând că investiţii de aproape 90 de miliarde de dolari au ieşit de pe pieţele emergente, mult mai mult decât în perioada crizei financiare din 2008. De asemenea unele state sunt afectate de scăderea dramatică a preţului materiilor prime. Georgieva a mai spus că 90 de ţări, adică aproape jumătate din cele 189 de stat membre ale FMI, au solicitat acordarea de finanţare de urgenţă de la FMI pentru a răspunde la pandemia de coronavirus. Atât FMI cât şi OMS au făcut un apel pentru ca finanţarea de urgenţă să fie utilizată în principal pentru consolidarea sistemelor medicale, plata doctorilor şi asistentelor şi achiziţionarea de echipamente de protecţie. "Pe măsură ce finanţarea ajunge în ţările care au nevoie, rugămintea noastră este ca cheltuielile medicale să fie plasate în fruntea listei de priorităţi", au subliniat directorul FMI, Kristalina Georgieva şi directorul general al OMS, Tedros Adhanom Ghebreyesus. Potrivit calculelor Reuters, peste un milion de oameni sunt infectaţi cu COVID-19 şi peste 53.000 de persoane au decedat la nivel global. 
Erste:  România și toate țările din regiune intră în recesiune. Scenariul negativ devine realitate
	Cele mai recente evenimente care au avut loc în Europa au șters ultima urmă de optimism pe care economiștii Erste Group, proprietarul BCR, o mai aveau, aceștia anunțând că se așteaptă la o scadere de 4,7% a economiei în Europa Centrală și de Est (ECE), nicio țară neavând cum să scape de sceptrul recesiunii. ”Ultimele evenimente ne-au privat de optimism așa că revizuim estimarea de creștere economică pentru ECE la -4,7% în 2020”, menționează Juraj Kotian, analist Erste Group. Pe măsură ce virusul COVID-19 se răspândește, țările din întreaga lume au adoptat o serie de măsuri preventive ce au dus la un blocaj economic. Volkswagen, cel mai mare producator auto din lume, cu 10,8 milioane de autovehicule livrate în 2019, a oprit activitatea în Europa. Și Uzinele Dacia și Ford din România au suspendat activitatea, sectorul auto local înregistrând astfel zilnic pierderi de 124 mil. euro. Șomajul în Norvegia a ajuns la un record istoric de 10,4%, iar în SUA cererile de șomaj au explodat ajungând la 3,3 milioane în martie. ”Actualul șoc este unul de amploare, cu efecte ce se vor răspândi în numeroase sectoare economice. Închiderea sectorului de servicii pentru cel puțin o lună și jumătate va bloca creșterea consumului în Horeca. Țările ce se concentrau pe turism, așa cum este cazul Croației si Sloveniei, vor avea de înfruntat o recesiune severă”, spun analiștii Erste. Erste și-a revizuit în scădere puternică toate estimările de creștere a PIB de anul acesta (vezi tabelul). Cât vor crește economiile din regiune în 2020 - estimări Erste/BCR”Pentru tot anul, estimăm o contracție de -4,7% (n. red. în cazul României). Această revizuire a prognozei de creștere economică va conduce la deteriorarea finanțelor publice care nu se aflau oricum într-o situație favorabilă, iar deficitul bugetar ar putea să se mărească la -7,3% din PIB”, spune Ciprian Dascălu, economist-șef și director cercetare BCR. Criza Covid-19 ar putea avea un impact structural de proporții, dar de scurtă durată, asupra parametrilor economici ai României. Astfel, creșterea PIB reală ar putea să se contracte cu două cifre în trimestrul al doilea (într-o comparație cu cele trei luni anterioare), urmată de o revenire de două cifre în T3, pe fondul stimulului fiscal și monetar consistent pe plan intern și internațional. ”Revenirea va fi probabil abruptă la început, având în vedere măsurile fiscale și monetare stimulative, atât pe plan intern, cât și la nivel internațional, menite să atenueze pe cât posibil șocul cererii. Recuperarea completă va mai dura câteva trimestre, deoarece unele companii nu vor supraviețui șocului, iar altele ar putea avea nevoie de mai mult timp pentru a ajunge la capacitate maximă și să reia procesul de angajare. Prin urmare, șomajul este probabil să se mențină ridicat, iar recuperarea completă a locurilor de muncă pierdute ar putea dura mai mult de un an”, afirmă Ciprian Dascălu. Analiștii Erste anticipează că efectele crizei COVID-19 vor avea două ramificații majore la nivelul economiei europene. În primul rând exporturile industriale vor avea puternic de suferit, având în vedere că lanțurile globale de distribuție sunt serios afectate. ”Oprirea producției auto va fi în mod special dureroasă în țări precum Cehia, Ungaria și Slovacia. Aproape toți producătorii din regiune au încetat activitatea. Cel mai important impact al blocajului se va vedea în trimestrul al doilea, atunci când creșterea PIB va intra în teritoriu negativ, dacă oprirea producției persistă”, explică economiștii Erste. Prognoze cursuri de schimb în 2020 - estimări ErsteAl doilea canal pe care criza COVID-19 se va propaga va fi cel al consumului. Închiderea restaurantelor, a hotelurilor și a obiectivelor culturale va lovi direct sectorul turistic. În plus, scăderea cheluielilor realizate de gospodării va afecta creșterea consumului în regiune. ”De exemplu, în Polonia, o familie cheltuiește în medie 20% din venituri pe transport, cultura, restaurante și cazări hoteliere. O singură lună de cheltuieli mai mici face ca întreaga creștere a consumului privat să scadă cu două puncte procentuale. Carantina va influența, de asemenea, rata șomajului și veniturile populațiilor. Scăderea salariilor va duce la o reducere a consumului”, spun analiștii băncii austriece. Aceștia se așteaptă la o creștere a ratei șomajului cu 1,3 puncte procentuale în România, Croația și Serbia, cu 0,6 puncte procentuale în Slovacia și Slovenia, și cu 0,3-0,4 puncte procentuale în Cehia, Ungaria și Polonia. 
Cîţu:  Costul acestei crize îl suportăm cu toţii indiferent de domeniul în care ne aflăm	Costul acestei crize îl suportăm cu toţii indiferent de domeniul în care ne aflăm, iar soluţiile cele mai bune vin numai după discuţiile cu cei afectaţi, a afirmat marţi seara ministrul Finanţelor, Florin Cîţu, la Realitatea Plus, citat de Agerpres. "Este un principiu de bază pe care îl tot spun:  solidaritate în acest moment. Costul acestei crize îl suportăm cu toţii indiferent de domeniul în care ne aflăm. Bugetul a fost deja construit cu îngheţarea salariilor demnitarilor, a indemnizaţiei de hrană, a valorii voucherelor de vacanţă. Am avut măsuri care să reducă presiuni asupra bugetului. Nu ştiam că vine această criză dar modul meu de a administra finanţele este unul prudent. Discut cu premierul mai multe scenarii. Din punctul meu de vedere, principiul de bază este solidaritate", a declarat şeful de la Finanţe răspunzând unei întrebări cu privire la posibilitatea adoptării unor măsuri în sectorul bugetar precum îngheţarea salariilor sau a angajărilor. În ceea ce priveşte susţinerea zonelor cele mai afectate de această criză, precum sectorul HORECA, Florin Cîţu a precizat că reprezentanţii din sector au solicitat în principal linii de creditare pentru a putea trece peste această perioadă, iar autorităţile se gândesc şi la alte măsuri de susţinere pentru că domeniul trebuie restartat. "Am prieteni care lucrează în acest domeniu. Nu vor ajutor. Vor pune câţiva oameni în şomaj tehnic şi vor linii de creditare pentru a trece peste această perioadă. Capital de lucru. Mulţi dintre ei îşi păstrează în această perioadă cât pot activitatea şi vor să revină imediat după aceea. A fost un sector lovit imediat de criză. Este printre primele sectoare. Acum trebuie să vedem cât pot duce. Ne gândim şi la alte produse. După ce avem aceste linii de credit şi trece această perioadă ne gândim cum să îi susţinem după aceea. Trebuie restartat acest domeniu. În acest moment cred că cel mai bine îi putem susţine comandând de la aceste restaurante", a precizat Cîţu. El a subliniat, totodată, că soluţiile cele mai bune vin în urma unor discuţii cu cei afectaţi, iar singura certitudine este că trebuie să existe lichiditate în sistem. "Soluţiile cele mai bune vin după discuţiile cu cei care au fost afectaţi. Nu putem noi să le dăm soluţiile. Ne putem gândi la câteva instrumente. Singura lecţie pe care o am este criza din care păleşte în impact cu ceea ce se întâmplă acum. Lecţia de atunci a fost cât mai multă lichiditate in sistem. Banii trebuie să circule, facturile trebuie să se plătească. Dacă furnizorii sunt plătiţi la timp şi avem o şansă să ieşim cu bine în partea cealaltă. Dacă undeva se gripează sistemul de plăţi atunci o să avem probleme", a explicat oficialul citat. Acesta a arătat, în context, că a discutat cu mai mulţi antreprenori care de obicei plăteau facturile la 30 sau la 60 de zile pentru a încerca să să plătească mai repede asigurându-i că şi statul plăteşte mai repede în această perioadă. "Încercăm să vină din partea noastră plata facturilor mai rapid pentru ca şi ei să plătească mai repede şi astfel să scurtăm această distanţă şi să putem să îi ţinem pe toţi la suprafaţă. Dacă cineva îşi primeşte facturile se opreşte şi nu face plata şi păstrează 30 de zile, 60 sau 90 de zile toţi ceilalţi sunt îngheţaţi", a explicat ministrul Finanţelor. El a reamintit, de asemenea, că statul a procedat la rambursarea accelerată a TVA, la prelungirea termenului pentru depunerea declaraţiilor fiscale, iar pentru 25 martie nu a existat nicio penalitate dacă nu au fost depuse declaraţiile fiscale. "Acesta este echivalentul unei prelungiri a momentului în care poţi să depui declaraţiile fiscale. Revenim la acea solidaritate:  cei care trebuie să plătească şi au lichidităţi ca să plătească impozite ar fi bine să depună şi să plătească pentru că noi vom lua bani şi imediat vom plăti alte facturi. Faptul că am permis să nu fie niciun fel de penalităţi nu înseamnă că nimeni nu ar trebui să plătească. Acolo unde se poate şi unde au venituri şi trebuie să plătească impozitul ar trebui să plătească impozitul”, a subliniat Florin Cîţu. 
Coronavirus:  Ministrul Economiei:  Certificatele de Situație de Urgență NU mai sunt necesare pentru șomajul tehnic
	Certificatele de Situaţie de Urgenţă nu mai sunt necesare pentru obţinerea şomajului tehnic pentru salariaţii angajatorilor care îşi reduc sau îşi întrerup activitatea, ca urmare a efectelor epidemiei de coronavirus, a anunţat marţi Ministerul Economiei, Energiei şi Mediului de Afaceri (MEEMA). "În contextul situaţiei epidemiologice determinate de răspândirea coronavirusului SARS-CoV-2, Guvernul a adoptat noi măsuri economice în domeniul protecţiei sociale destinate mediului de afaceri din România. Actele normative adoptate de Executiv reglementează şi unele aspecte legate de Certificatele de Situaţie de Urgenţă (CSU). Astfel, Guvernul a stabilit, prin OUG 32/26. 03. 2020 privind modificarea şi completarea OUG 30/2020, că Certificatele de Situaţie de Urgenţă nu mai sunt necesare pentru obţinerea şomajului tehnic pentru salariaţii angajatorilor care îşi reduc sau îşi întrerup activitatea ca urmare a efectelor epidemiei de SARS-CoV-2", se spune într-un comunicat al MEEMA, conform Agerpres. ro. Conform documentului, şomajul tehnic va fi obţinut în urma depunerii, de către angajator, prin poşta electronică, la agenţiile pentru ocuparea forţei de muncă judeţene, precum şi a municipiului Bucureşti, în raza cărora îşi au sediul social, o cerere semnată şi datată de reprezentantul legal, însoţită de o declaraţie pe propria răspundere şi de lista persoanelor care urmează să beneficieze de această indemnizaţie, asumată de reprezentantul legal al angajatorului. De asemenea, tot pentru susţinerea activităţii companiilor pe perioada crizei cauzate de coronavirus, a fost adoptată de Guvern Ordonanţa de Urgenţă 33/26. 03. 20220 privind unele măsuri fiscale. Potrivit acestui act normativ, prin Certificatul de Situaţii de Urgenţă (CSU), se constată, în baza declaraţiilor pe propria răspundere a reprezentanţilor legali ai operatorilor economici, diminuarea veniturilor sau a încasărilor cu minimum 25% în luna martie 2020 prin raportare la media lunilor ianuarie şi februarie 2020 sau întreruperea parţială sau totală a activităţii ca efect al deciziilor emise de autorităţile publice competente pe perioada stării de urgenţă. "În urma mai multor discuţii pe marginea eliberării Certificatelor de Situaţie de Urgenţă (CSU), am propus să facem o serie de completări utile şi necesare. Astfel că am introdus şi criteriul diminuării veniturilor prin raportare la media lunilor ianuarie şi februarie 2020. Pentru asta este necesar să modific ordinul cu privire la Certificatele de Situaţii de Urgenţă şi în cel mai scurt timp aplicaţia va fi online. Reamintesc că nu mai este nevoie de certificat de situaţie de urgenţă pentru solicitarea şomajului tehnic", a declarat ministrul Economiei, Energiei şi Mediului de Afaceri, Virgil Popescu. Certificatele de Situaţie de Urgenţă au ca scop susţinerea operatorilor economici în relaţiile cu instituţiile publice pentru obţinerea, în condiţiile legii, de facilităţi de creditare, măsuri de sprijin ori în relaţiile comerciale, ca urmare a impactului economic, financiar şi social asupra activităţii acestora, determinat de răspândirea coronavirusului SARS-CoV-2:  amânarea la plată pentru serviciile de utilităţi, invocarea de forţă majoră (doar pentru IMM-uri). 
Ministrul Muncii:  Impactul bugetar pentru plata ajutorului de șomaj este de 4 miliarde de lei, calculul a fost făcut pe perioada decretului de stare de urgență	
Impactul bugetar al ajutorului acordat de stat pentru plata şomajului tehnic este de patru miliarde de lei şi scenariul ajunge până la un milion de contracte, însă acesta a fost calculat doar pe perioada decretului privind instituirea stării de urgenţă pe teritoriul României, a declarat, sâmbătă după amiaza, ministrul Muncii, Violeta Alexandru, potrivit Agepres. "Noi am pregătit un scenariu care merge până la un milion de contracte şi impactul bugetar comunicat de Finanţe este de patru miliarde de lei, dar vom avea în vedere evaluări periodice în funcţie de numărul de solicitări pe care le primim. Impactul a fost făcut pe perioada decretului. Noi vorbim de această măsură în relaţie cu decretul pe care domnul preşedinte (Klaus Iohannis - n.r.) l-a emis. Ministerul de Finanţe face împreună cu noi simulări şi le vom comunica la momentul oportun în funcţie de evoluţia lucrurilor", a afirmat Violeta Alexandru, la Digi 24. Potrivit şefului de la Muncă, această sumă este acoperită de Ministerul Finanţelor, iar o parte din aceste cheltuieli vor fi recuperate de la Comisia Europeană. "Ministerul Finanţelor acoperă această sumă. În paralel, noi facem eforturi prin Ministerul Fondurilor Europene, lucrăm în echipă, pentru ca o parte din aceste cheltuieli să poată fi ulterior recuperată de statul român, prezentat un deviz pentru Comisia Europeană în vederea rambursării sumelor. Acest lucru nu are legătură cu fondurile pe care le acordăm angajatorilor. Este o procedură internă a Guvernului român în relaţie cu Comisia Europeană", a menţionat ea. Violeta Alexandru a adăugat că plăţile către angajatori pentru susţinerea şomajului tehnic vor putea începe în aprilie. "Noi ne aşteptăm ca de la începutul lunii aprilie angajatorii care deja au înscris persoanele cărora le vom acorda şomaj tehnic prin procedura pusă la punct de guvern să înainteze cererea însoţită de declaraţia pe propria răspundere şi să putem începe efectuarea plăţilor imediat", a spus ministrul. 
Banca pentru Comerț și Dezvoltare a Mării Negre realocă 900 milioane euro industriilor afectate de COVID-19	
Banca pentru Comerţ şi Dezvoltare a Mării Negre (BSTDB) anunţă realocarea sumei de aproximativ 900 de milioane de euro către industriile afectate de criza provocată de pandemia COVID-19, scrie Agerpres. "În aceste momente dificile, BSTDB salută eforturile pe care statele noastre membre le depun pentru a împiedica răspândirea coronavirusului şi a reduce impactul negativ pe care acesta îl are asupra vieţilor oamenilor, societăţilor şi asupra activităţii economice. BSTDB se angajează să depună toate eforturile pentru a-şi sprijini în continuare clienţii şi ţările membre. Banca intenţionează să îşi reorienteze finanţarea de aproximativ 900 de milioane de euro, planificată pentru noi operaţiuni în 2020, pentru a ajuta sectoarele şi industriile cele mai afectate în criza provocată de infecţia COVID-19", se arată într-un comunicat al instituţiei bancare, transmis miercuri AGERPRES. Potrivit sursei citate, atât întreprinderile mici şi mijlocii, cât şi municipalităţile, companiile de producţie, de utilităţi şi a celor farmaceutice care se află în prima linie a luptei împotriva COVID-19 vor fi ajutate de către specialiştii Băncii pentru Comerţ şi Dezvoltare a Mării Negre prin servicii suplimentare de asistenţă tehnică. "În condiţiile actuale critice şi ale schimbărilor de percepţie a pieţei privind riscurile şi lichiditatea, Banca va continua să ajute întreprinderile mici şi mijlocii, cel mai vulnerabil segment de companii, şi să ofere sprijinul de care ţările membre şi întreprinderile noastre au nevoie. Vom oferi asistenţă tehnică suplimentară clienţilor afectaţi pentru a facilita pregătirea proiectelor, inclusiv planuri de afaceri, studii de fezabilitate, evaluări ale impactului asupra mediului etc. Banca se va concentra pe asistenţa acordată municipalităţilor, companiilor de producţie, de utilităţi şi a celor farmaceutice care se află în prima linie a luptei împotriva COVID-19", notează banca. Banca pentru Comerţ şi Dezvoltare a Mării Negre este o instituţie financiară internaţională înfiinţată de 11 state din zona Mării Negre:  Albania, Armenia, Azerbaijan, Bulgaria, Georgia, Grecia, Moldova, România, Rusia, Turcia şi Ucraina. Sediul central al băncii este în Salonic (Grecia), iar scopul instituţiei îl reprezintă sprijinirea dezvoltării economice şi cooperarea regională prin acordarea de împrumuturi, linii de credit, capitaluri şi garanţii pentru proiecte şi prin finanţări comerciale în sectoarele publice şi private din ţările membre. Capitalul autorizat al BSTDB este de 3,45 miliarde de euro. Banca beneficiază de un rating pe termen lung "A-" acordat de Standard and Poor's (S&P) şi "A2" acordat de Moody's. 
Cîțu, despre o nouă amânare a ratelor: Măsurile nu vor mai fi la fel de generoase	Suntem în discuţii cu sistemul bancar pentru a găsi soluţii de amânare a ratelor, dar măsurile nu vor mai fi la fel de generoase precum cele iniţiale, a declarat ministrul Finanţelor Publice, Florin Cîţu. "Lucrez, împreună cu sistemul bancar, pentru acea măsură care a amânat ratele pe două luni de zile. Vedem ce soluţii vom găsi, ce formă va fi. Suntem în discuţii şi vom vedea cum va arăta forma finală. Eu spun că trebuie să avem încredere că aşa cum am găsit o soluţie în plină criză, vom găsi şi în continuare o soluţie bună. Trebuie să ne gândim că mergem, totuşi, spre ideea că economia se va însănătoşi. Vom avea o revenire şi vom începe să ieşim din această criză. Acesta este scopul, să avem măsuri care să ne scoată din criză. Măsurile nu vor mai fi la fel de generoase precum cele iniţiale, dar vor fi măsuri care să ajute să trecem peste această perioadă. Bineînţeles că aceste măsuri înseamnă şi costuri pentru sistemul financiar-bancar şi ne uităm dacă pot fi compensate etc. Toate aceste măsuri au rolul de a ajuta atât angajaţii, cât şi angajatorii să treacă peste această perioadă. Dorim de la angajaţi să rămână sănătoşi şi să nu le scadă puterea de cumpărare", a spus Cîţu, la Europa FM. Ministrul de resort a adăugat că, în această perioadă de criză economică, un venit mediu net în creştere cu 7,8% (conform datelor publicate marţi de Institutul Naţional de Statistică, n.r.) reprezintă un record pentru România. "Azi am avut o veste foarte bună:  venitul mediu net în economie a crescut după nouă luni de zile cu 7,8% faţă de anul trecut. Eu zic că este un record să ai în perioadă de criză economică globală un venit mediu net în creştere faţă de perioada anului trecut, când rata medie a inflaţie, la nouă luni de zile, este de 2,5%", a afirmat oficialul. Guvernul a aprobat, în septembrie, normele de aplicare a prevederilor Ordonanţei de urgenţă a Guvernului nr. 37/2020 privind acordarea unor facilităţi pentru creditele acordate de instituţii de credit şi instituţii financiare nebancare, ce stabilesc condiţiile în care creditorii aprobă solicitările, perioada de amânare şi perioada de prelungire a creditelor amânate, iar în cazul împrumuturilor ipotecare, modul de eşalonare şi garantare a dobânzilor. Pentru creditele ipotecare, perioada pentru care se acordă facilităţile de suspendare la plată a ratelor scadente aferente împrumuturilor, reprezentând rate de capital, dobânzi şi comisioane se stabileşte conform opţiunii debitorului, ce poate fi exprimată o singură dată, şi este cuprinsă între o lună şi 9 luni, fără a putea depăşi data de 31 decembrie 2020. Scadenţa ultimei rate incluse în perioada de suspendare la plată este cel mai târziu data de 31 decembrie 2020. Creditorul aprobă solicitarea debitorului care declară pe proprie răspundere că i-au fost afectate veniturile proprii şi/sau veniturile aferente familiei debitorului, direct sau indirect, de situaţia gravă generată de pandemia COVID-19 faţă de nivelul înregistrat anterior declarării stării de urgenţă, şi se afla in imposibilitatea de a onora obligaţiile de plată aferente creditului. Poate beneficia de acordarea facilităţii de suspendare a obligaţiei de plată a ratelor debitorul care transmite solicitarea către creditor cel mai târziu în 45 de zile de la intrarea în vigoare a prevederilor Ordonanţei de urgenţă a Guvernului nr. 37/2020, respectiv până la jumătatea unii mai. Prevederea se aplică tuturor debitorilor, persoane fizice sau firme. 
Cât ar costa o nouă lună de închidere a economiei românești din cauza pandemiei	Orice lună de carantină ar tăia încă un punct procentual din creșterea Produsului Intern Brut al României, consideră Ciprian Dascălu, economistul șef și directorul de cercetare al BCR. România a avut în 2019 un PIB de aproximativ 223 mld. euro, ceea ce înseamnă că o lună de carantină ar ”costa” economia 2,23 mld. euro. Discuțiile despre un nou lockdown au revenit în atenție în ultimele săptămâni după ce numărul îmbolnăvirilor cu noul coronavirus (COVID-19) a explodat. România a depășit de mai multe ori săptămâna trecută pragul psihologic de 4. 000 noi cazuri zilnice, în vreme ce mai multe spitale au rămas fără locuri libere pentru pacienți. Totuși, este extrem de greu de crezut că Guvernul va lua decizia unei închideri generalizate a economiei, așa cum s-a întâmplat la începutul anului. Cel mai probabil, statul va continua să adopte restricții diferențiate, pe industrii, regiuni sau orașe ale țării, în funcție de evoluția numărului de cazuri COVID-19. De altfel, această strategie a fost anticipată de analiști încă de luna trecută. ”Estimăm pentru acest an o contracție economică de - 4,7%. Dacă luăm în calcul un scenariu alternativ, în care am mai avea încă un episod de lockdown de două luni, similar cu cel din primăvară, am avea o scădere de -7% anul acesta și de -1% în anul următor. Nu vedem însă o probabilitate foarte mare ca acest scenariu să se întâmple”, a declarat Ciprian Dascălu. BCR a lansat recent un indice care măsoară nivelul activității economice în România. În aprilie, când cea mai mare parte a economiei a fost închisă în timpul stării de urgență, indicele a arătat că motorul economic local funcționa la 26% din nivelul activității pre-criză. Revenirea a fost rapidă, astfel că în iulie indicele a ajuns la 63%. ”În schimb, în august și septembrie redresarea economică a fost mai lentă. În prezent, putem spune că economia funcționează cam la trei sferturi din capacitate, comparativ cu perioada anterioară pandemiei”, spune Ciprian Dascălu. Acesta subliniază că nivelul contracției economice din România este semnificativ mai mic decât în vestul Europei tocmai datorită faptului că piața forței de muncă era foarte tensionată înainte de criză, ceea ce a permis cererii să se mențină la niveluri destul de ridicate. Totuși, șomajul este așteptat să crească în prima jumătate a anului viitor. România a ajuns să se împrumute de aproape trei ori mai scump decât Polonia. Astfel, dacă ne uităm la împrumuturile în moneda locală, România plătește o dobândă de 3,5% la titlurile de stat pe 10 ani, în vreme ce Polonia plătește o dobândă de 1,2% (dobânzi la 16 octombrie 2020). Viitorul anunț al agențiilor de rating ar putea să aibă o greutate mare asupra dobânzilor, însă cel mai probabil acest lucru va avea loc abia anul viitor. ”Agențiile de rating sunt îngrijorate de profilul de creștere a datoriei publice. Pe de altă parte, având în vedere că următoarele anunțuri vor fi înainte de alegerile parlamentare, cred ca vor amâna orice decizie privind ratingul. În decursul anului 2021 agențiile de rating vor aștepta de la Guvernul României să vadă un plan credibil de ajustare fiscală pe termen mediu și lung pentru a menține ratingul neschimbat. Nu cred că se vor precipita să ia o decizie până nu vor vedea instalat un guvern după alegeri”, spune Dascălu. Economistul-șef al BCR adaugă faptul că dacă se mențin deficitele ridicate și datoria ajunge la 60-65% din PIB, ne putem aștepta la o înrăutățire a ratingului de țară (downgrade). Citiți și FMI:  SUA și China nu trebuie să oprească măsurile de stimulare a economieiÎn ultimul său raport cu privire la supravegherea bugetară, publicat săptămâna, Fondul Monetar Internațional (FMI) a arătat că se așteaptă ca datoria publică a României ca procent din PIB să ajungă la 65% în 2025 (+21 puncte procentuale). La nivel global, cheltuielile guvernamentale semnificative pentru combaterea pandemiei de coronavirus vor împinge datoria publică până la un nivel record, de aproape 100% din Produsul Intern Brut mondial în acest an, însă această majorare ar putea fi doar un eveniment singular dacă creşterea economică îşi va reveni anul următor, a mai anunțat Fondul Monetar Internaţional. 
Companiile care au datorii acumulate începând cu perioada stării de urgență vor primi eșalonări la plată	
Firmele care au obligaţii fiscale neachitate ulterior declarării stării de urgenţă pe fondul pandemiei COVID-19 vor putea solicita eşalonarea plăţii acestor sume pe o perioadă de până 12 luni, fără garanţii şi cu un calendar de rambursare propriu, informează Ministerul Finanţelor. "Ministerul Finanţelor Publice a elaborat un proiect de ordonanţă de urgenţă prin care se reglementează eşalonarea la plată, în forma simplificată, a obligaţiilor bugetare neachitate în urma crizei COVID-19. Facilitatea se acordă pe o perioadă 12 luni, pentru obligaţiile bugetare acumulate de la data intrării în starea de urgenţă (16 martie), cu condiţia ca debitorii să nu fi înregistrat obligaţii fiscale restante dinainte de starea de urgenţă. Eşalonarea se va acorda în termen de cel mult 5 zile, pe baza unei cereri la care se anexează propunerea de grafic, fără a fi necesară constituirea de garanţii", precizează Ministerul Finanțelor Publice, printr-un comunicat preluat de Agerpres. Cererile de eşalonare vor putea fi depuse până la data de 15 decembrie, inclusiv, pentru toate obligaţiile bugetare acumulate începând cu 16 martie până la data depunerii cererii. În cazul companiilor care fac sau vor face obiectul unui control fiscal, eventuale sume suplimentare de plată vor intra, de asemenea, în calendarul de eşalonare, precizează sursa citată. Firmele care beneficiază de eşalonarea la plată a debitelor bugetare restante vor avea obligaţia să achite la zi toate taxele şi impozitele care se vor naşte şi datora după primirea eşalonării. Procedura simplificată va presupune depunerea unei cereri, cu un grafic de eşalonare anexat, cu rate egale sau inegale, în funcţie de cum apreciază fiecare contribuabil în parte. O cerinţă pentru firmele care vor primi eşalonarea pentru 12 luni este să nu regăsească în vreuna dintre procedurile de insolvenţă. "Principala preocupare a Guvernului, după sănătatea populaţiei, o reprezintă repornirea economiei şi evitarea unei recesiuni prelungite, aşa cum s-a întâmplat în 2008. De aceea preferăm să ne împrumutăm temporar mai mult la bugetul de stat şi să sprijinim mediul de afaceri prin menţinerea lichidităţilor financiare şi susţinerea activităţii. Toate statele lumii îşi susţin astăzi economiile naţionale, conştientizând că urmează o perioadă de redefinire a business-ului şi repoziţionare a multinaţionalelor la nivel mondial", a declarat ministrul Finanţelor Publice, Florin Cîţu. 
Florin Cîțu:  Pachetul de susţinere a economiei o să depăşească 7% din PIB până la finalul anului	Pachetul de susţinere a economiei o să depăşească 7% din PIB până la finalul anului în condiţiile în care în primele 9 luni statul a injectat în economie 34,5 miliarde de lei, respectiv 3,2% din PIB, a anunţat duminică ministrul Finanţelor, Florin Cîţu, potrivit Agerpres. Potrivit acestuia, România va reuşi să evite recesiunea tehnică în 2020. "Pachetul de susţinere a economiei o să depăşească, atenţie, 7% din PIB până la finalul anului. Deja în primele 9 luni am injectat suplimentar în economie 34. 5 miliarde lei (3,2% din PIB)", scrie ministrul Finanţelor pe pagina sa de Facebook. Potrivit sursei citate, măsurile fiscale au reprezentat 14,4 miliarde de lei. Bonificaţiile la plata impozitului pe profit s-au cifrat la 250 de milioane de lei, rambursările de TVA au fost mai mari cu 3,2 miliarde lei faţă de anul trecut iar cheltuielile de investiţii au crescut cu 6,9 miliarde de lei. Cheltuielile legate direct de COVID-19 au cumulat 9,8 miliarde de lei. "La aceste cheltuieli de la buget adăugăm programe de garanţii de aproximativ 30 miliarde de lei - 2,9% din PIB. Bani care ajung în economie prin intermediul sistemului financiar bancar şi sunt garantaţi de stat. Nu ne oprim aici. Acest program masiv de stimulare a economiei a stopat declinul economiei în 2020 (evităm recesiunea tehnică) şi garantează o creştere economică puternică în 2021", a mai scris ministrul Finanţelor. 
Guvernul dă bani pentru aeroporturile din cinci orașe	
Guvernul a aprobat ajutorul de stat pentru susţinerea activităţii aeroporturilor regionale de la Iaşi, Bacău, Cluj, Craiova şi Sibiu, informează Agerpres. "A fost adoptat proiectul de ordonanţă de urgenţă pentru susţinerea activităţii unor aeroporturi regionale în contextul economic generat de pandemia de COVID-19. Anterior, Guvernul a aprobat un memorandum pentru instituirea acestei scheme de ajutor de stat pentru aeroporturile regionale cu un trafic de pasageri mai mare de 200. 000 de persoane până la 1 milion de persoane pe an. Bugetul alocat acestui ajutor este de 22,2 milioane lei şi vor beneficia de această măsură de sprijin aeroporturile regionale de la Iaşi, Bacău, Cluj, Craiova şi Sibiu", a declarat şeful Cancelariei premierului, Ionel Dancă, la Palatul Victoria.  El a explicat că pentru aeroporturile care au un trafic de pasageri mai mic de 200. 000 de persoane pe an au fost deja acordate măsuri de sprijin similare anterior. 
Mărirea pensiilor cu 40% pune în pericol acordarea de fonduri europene României	Uniunea Europeană are instrumentele legale prin care poate tăia sau suspenda plata fondurilor europene cuvenite României, inclusiv fondurile de coeziune, dacă Bucureștiul ia decizii care vor crește deficitul bugetar suplimentar față de angajamentele luate față de Bruxelles, precum creșterea cu 40% a pensiilor. Reprezentanți ai Comisiei Europene au transmis deja avertismente României în acest sens după ce Parlamentul a votat majorarea pensiilor, scrie G4Media. România este singurul stat membru UE aflat în procedura de deficit excesiv, procedură lansată în luna aprilie din cauza depășirii în 2019 a deficitului bugetar acceptat prin Tratatul de Funcționare a UE (4% față de limita maximă acceptată de 3% din Produsul Intern Brut). Deși Comisia Europeană a anunțat că va accepta depășirile țintei de deficit în cazul tuturor statelor membre ca urmare a pandemiei de Covid-19, în cazul României există condiționalități care o împiedică să își mărească deficitul bugetar cu cheltuieli care nu sunt legate de combaterea pandemiei de coronavirus. Astfel, Consiliul UE a adoptat în luna aprilie, la propunerea Comisiei Europene, o Recomandare (cu caracter obligatoriu) pentru România, care trebuie să adopte măsuri pentru scăderea treptată a deficitului bugetar până în 2022. România ”trebuie să pună în aplicare în mod riguros măsurile necesare pentru corectarea deficitului său excesiv până cel târziu în 2022” și să facă ”reforme structurale ample”, potrivit Recomandării citate. Problema e că, prin eventuala creștere cu 40% a pensiilor încă din acest an, România ar încălca angajamentele asumate și ar crește deficitul bugetar cu încă 6,5% din PIB, potrivit calculelor guvernului. Parlamentul a votat un amendament la rectificarea bugetară prin care pensiile ar trebui să crească cu 40% din acest an. Guvernul aprobase prin rectificarea bugetară o creștere de doar 14% a pensiilor, arătând că bugetul nu își poate permite o majorare cu 40%, așa cum prevedea Legea pensiilor votată în 2010 de majoritatea PSD-ALDE-UDMR din Parlament. Guvernul Orban a anunțat că va ataca la Curtea Constituțională legea votată în Parlament. 
O soluție pentru ieșirea din criza COVID-19:  învestițiile în cercetare-dezvoltare	În plină criză generată de pandemie, economiile lumii se concentrează pe stimularea investițiilor în cercetare-dezvoltare care să ajute, pe de o parte, la rezolvarea situației medicale (medicamente, vaccinuri, aparatură performantă) și, pe de altă parte, la dezvoltarea economică din care să se realimenteze bugetele epuizate de măsurile adoptate pentru a limita efectele restricțiilor impuse în majoritatea domeniilor. România, însă, reușește cu greu să popularizeze chiar și facilitățile existente în domeniu, astfel încât să fie accesate de mai mulți contribuabili. Multe țări europene tratează cu prioritate domeniul cercetării-dezvoltării prin atragerea de fonduri europene. Spre exemplu, Franța alocă cinci miliarde de euro, sumă cofinanțată din surse europene, pentru stimularea activităților de cercetare-dezvoltare în domeniul medical, cum ar fi dezvoltarea unui vaccin, medicamente sau echipamente medicale menite să contracareze efectele virusului SARS-CoV-2. Aceste fonduri urmează să fie acordate prin mai multe tipuri de scheme de finanțare, inclusiv sub forma unor facilități fiscale. De asemenea, Germania, care a implementat recent facilități fiscale în domeniul cercetării-dezvoltării, a anunțat că majorează pragul valoric anual al cheltuielilor eligibile de la două la patru milioane de euro, cu efect retroactiv de la 1 ianuarie 2020, ceea ce poate aduce un beneficiu companiilor de până la un milion de euro anual. În România, sintagma „cercetare-dezvoltare” este menționată frecvent în Planul Național de Investiții și Relansare Economică publicat recent de guvern, în diferite contexte, fie legat de creșterea PIB-ului, de îmbunătățirea digitalizării la nivelul administrației și economiei, de creșterea competitivității în lupta cu virusul SARS-CoV-2 și multe altele. Pe de altă parte, facilitățile fiscale în vigoare de mulți ani nu sunt accesate suficient din cauza dificultăților practice în aplicare. Facilitățile constau în deduceri suplimentare ale costurilor sau scutire de impozit pe profit, cât și în scutirea de impozit pe venit pentru angajații care lucrează pe proiecte de cercetare-dezvoltare. În rândul celor interesați să aplice pentru aceste facilități a existat, încă de la început, temerea că autoritățile fiscale nu vor recunoaște investițiile respective ca având natura de activități de cercetare – dezvoltare. Această temere era justificată prin faptul că nu exista un mecanism pentru validarea eligibilității acestor activități (care să confirme că investițiile pentru care se aplică facilitatea se încadrează în activitatea de cercetare-dezvoltare), mecanism care a fost implementat în mai 2019, prin intermediul unui Registrul al Experților. Însă, chiar dacă a trecut mai bine de un an de la constituirea acestui registru, utilizarea lui rămâne una modestă, poate și pentru că nu este clar cum poate fi accesat și, mai ales, cum poate fi ales expertul pentru validarea investiției. De aceea, acest registru trebuie popularizat în rândul contribuabililor, ca modalitate de validare a aplicării unor facilități fiscale destul de atrăgătoare. Activitatea experților tehnici se derulează pe baza unei metodologii internaționale emise de Organizația de Cooperare și Dezvoltare Economică (Manualul Frascati 2015), iar prin colaborarea cu experții fiscali, facilitățile pot fi aplicate în mod corect și eficient, astfel încât contribuabilii să poată beneficia de ele. Material de opinie de Corina Simion, Manager Taxe Directe, și Alexandra Preda, Consultant Taxe Directe, Deloitte România
BCR vede semnificativ mai bine economia românească în trimestrul al doilea	Economia României ar urma să înregistreze un declin de 10,8% în trimestrul doi din 2020, comparativ cu precedentele trei luni, faţă de o scădere de 15,2% previzionată anterior, după publicarea unor date recente care depăşesc estimările, se arată într-o analiză a BCR, citată de Agerpres. În iunie, vânzările cu amănuntul au crescut cu 6,3% faţă de luna precedentă, şi cu 0,9% faţă de perioada similară din 2019. Prima lună de vară a adus o redresare solidă a vânzărilor de produse nealimentare (8,1%) şi a vânzărilor de combustibili auto (16,4%), în urma ridicării majorităţii restricţiilor de mobilitate şi de afaceri. În iunie s-au redeschis mall-urile în România. Perspectivele pe termen scurt pentru vânzările cu amănuntul vor fi probabil modelate de evoluţia crizei provocate de pandemia de coronavirus (COVID-19) şi restricţiilor de mobilitate ulterioare. Iulie a adus o creştere semnificativă a numărului de noi cazuri de COVID-19 şi autorităţile locale au anunţat noi restricţii în unele regiuni din Romania la începutul lui august. Deşi aceste constrângeri nu par severe şi sunt legate în principal de sectorul serviciilor (reguli stricte privind funcţionarea în timpul nopţii a barurilor, restaurantelor şi industriei jocurilor de norc), redresarea economiei arată inegală. Componenta de retail a Indicelui încrederii în economie ţi-a continuat trendul crescător în iulie, deşi într-un ritm mai lent faţă de lunile precedente. Situaţia actuală este evaluată ca fiind mai bună de către directorii din sectorul de retail, deşi s-a estimat o înrăutăţire condiţiile de afaceri în iulie, după îmbunătăţirile semnificative din mai şi iunie. Pe termen mediu, riscurile cheie la adresa vânzărilor cu amănuntul sunt legate de potenţialele măsuri de consolidare fiscală după alegerile generale, care vor afecta probabil venitul real disponibil al gospodăriilor din România. În rândul modelelor rapide ale Este privind creşterea economiei, modelul care priveşte oferta sugerează cel mai semnificativ declin al PIB-ului în trimestrul doi din 2020, de 12,4%, comparativ cu precedentele trei luni, din cauza industriei prelucrătoare şi a declinului sever al serviciilor. Producţia industrială a crescut în mai, dar în opinia BCR o redresare deplină a producţiei industriale ar putea dura până la opt trimestre. În cazul modelului care priveşte cererea, declinul PIB-ului ar fi mai mic, de 11,4% în perioada aprilie-iunie 2020, comparativ cu primul trimestru din 2020, în urma redresării mai rapide a cererii interne. Pe de altă parte cererea externă va continua să acţioneze probabil ca un element de frânare, din cauza întreruperilor în lanţurile de aprovizionare, deşi există unele dovezi a unei redresări graduale peste hotare. Modelul BCR bazat pe indicatori flexibili arată o scădere de 8,5% a economiei în trimestrul doi din 2020, comparativ cu precedentele trei luni, şi o încetinire a ritmului redresării în trimestrul trei din 2020. Prin urmare, BCR menţine nemodificată estimarea pentru acest an, ce indică un declin al PIB-ului României de 4,7%. 
Ce se întâmplă cu economia Germaniei anul acesta:  estimările experților economici	Economia Germaniei se va contracta cu 6,5% anul acesta, din cauza pandemiei de coronavirus (COVID-19), iar declinul se va prelungi dacă va creşte din nou numărul de noi infecţii, a avertizat marţi Consiliul german al experţilor economici, transmite Reuters. "Pandemia ar urma să provoace cel mai semnificativ recul al economiei germane de la înfiinţarea Republicii Federale. Dar ne aşteptăm ca redresarea să înceapă în vara acestui an", a afirmat Lars Feld, şeful organizaţiei care consiliază Guvernul de la Berlin, conform Agerpres. ro. Datele ajustate în funcţie de efectele calendaristică indică un declin de 6,9% al celei mai mari economii europene în acest an. Consiliul german al experţilor economici se aşteaptă la o redresare lentă în semestrul doi din 2020, iar anul viitor PIB-ul Germaniei ar urma să crească cu 4,9%. "Aceasta înseamnă probabil că economia nu va reveni la nivelul de dinaintea crizei până cel mai devreme în 2022", iar măsurile de stimulare adoptate de Guvernul de la Berlin sprijină redresarea", se arată în comunicatul Consiliului german al experţilor economici. Organizaţia a avertizat că estimarea este făcută sub rezerva unei "considerabile incertitudini", deoarece un al doilea val de infecţii ar prelungi declinul. Restricţiile impuse în Germania pentru a stopa răspândirea epidemiei sunt ridicate lent, permiţând reluarea activităţii economice. Luna aceasta, Bundesbank a previzionat că economia Germaniei se va contracta cu 7,1% în 2020, apoi va creşte cu 3,2% în 2021 şi cu 3,8% în 2022, după ce cancelarul Angela Merkel a anunţat un plan de stimulare de 130 de miliarde de euro pentru perioada 2020 - 2021. Acest program se adaugă imensului plan de peste  1.000de miliarde de euro pus în aplicare în martie, în perioada de vârf a pandemiei, şi care prevede ajutoare pentru firme şi împrumuturi garantate de stat în valoare de miliarde de euro. Estimările Bundesbank sunt în linie cu cele ale analiştilor şi ale Guvernului de la Berlin, care se aşteaptă în acest an la un declin al PIB-ului între 6% şi 7%. 
Este oficial! Guvernul aprobă cel mai nou set de măsuri de relaxare în timpul pandemiei	Guvernul a aprobat modificarea Anexei 3 a hotărârii privind starea de alertă, pentru a permite, începând cu data de 1 iunie, relaxarea în mai multe domenii de activitate, conform măsurilor adoptate prin Hotărârea nr. 26 a Comitetului Naţional pentru Situaţii de Urgenţă (CNSU). La începutul şedinţei de Guvern, care a început miercuri seară şi s-a terminat câteva ore mai târziu, premierul Orban a prezentat cuprinsul Hotărârii nr. 26 a CNSU. Astfel, începând cu 1 iunie se permite organizarea şi desfăşurarea competiţiilor sportive în aer liber, fără spectatori, cu respectarea măsurilor de protecţie sanitară stabilite prin ordinul comun al ministrului Tineretului şi Sportului şi ministrului Sănătăţii;   se permite organizarea şi desfăşurarea în bazine aflate în aer liber sau în bazine acoperite a activităţilor de pregătire fizică a sportivilor profesionişti şi a competiţiilor sportive, tot fără participarea spectatorilor, cu respectarea măsurilor de protecţie sanitară stabilite prin ordinul comun al ministrului Tineretului şi Sportului şi ministrului Sănătăţii. Totodată, se permite desfăşurarea de către sportivii profesionişti a activităţilor de pregătire fizică în spaţii închise numai cu respectarea regulilor de distanţare între participanţi, astfel încât să se asigure minimum 7 metri/persoană şi cu respectarea regulilor de protecţie sanitară stabilite. Tot de la 1 iunie, se vor putea desfăşura spectacole, concerte, alte evenimente culturale în aer liber, precum festivaluri publice şi private cu participarea a cel mult 500 de spectatori, cu locuri pe scaune aflate la o distanţă de minimum 2 metri unul faţă de celălalt şi cu obligativitatea purtării măştii de protecţie în timpul spectacolului şi a respectării condiţiilor stabilite prin ordinul comun al ministrului Culturii şi ministrului Sănătăţii. Începând cu data de 1 iunie, se ridică restricţiile, interdicţiile, privind deplasarea persoanelor în afara localităţii, respectiv zonei metropolitane. Alte modificări ale Anexei 3 a Hotărârii privind starea de alertă prevăd reluarea transportului feroviar şi a transportului rutier internaţional de persoane prin servicii regulate, servicii regulate speciale şi servicii ocazionale în trafic internaţional, pentru toate cursele efectuate de către operatorii de transport din şi către România, cu respectarea condiţiilor stabilite. De la aceeaşi dată, "se permite prepararea, comercializarea şi consumul produselor alimentare şi băuturilor alcoolice şi nealcoolice în spaţii destinate dispuse în exteriorul clădirilor, în aer liber, cu asigurarea unei distanţe de minimum 2 metri între mese şi participarea a maximum 4 persoane la o masă dacă sunt persoane care provin din familii diferite şi cu respectarea măsurilor de protecţie sanitară stabilite prin ordin comun al ministrului Sănătăţii, ministrului Economiei, Energiei şi Mediului de Afaceri şi preşedintelui Autorităţii Naţionale Sanitar Veterinare şi pentru Siguranţa Alimentelor". O altă modificare conform cu Hotărârea 26 a CNSU prevede că, de la data de 1 iunie, "accesul persoanelor pe plajă se realizează cu asigurarea de şezlonguri pentru fiecare dintre persoanele prezente, asigurarea unei distanţe de minimum 2 metri între şezlongurile care sunt utilizate de persoane din familii diferite şi cu respectarea normelor de protecţie sanitară stabilite prin ordin comun al ministrului Economiei, Energiei şi Mediului de Afaceri, ministrului Sănătăţii şi ministrului Mediului, Apelor şi Pădurilor, emis în temeiul articolului 71, alineatul 2, din Legea 55/2020". Nu în ultimul rând, se permite "organizarea şi desfăşurarea de spectacole în sistemul drive-in cu condiţiile care vor fi stabilite prin ordin comun". 
Uniunea Europeană și Guvernul României pun la dispoziție fonduri de până la 1 miliard de euro pentru susținerea financiară a afacerilor	Sunt ultimele luni în care Uniunea Europeană (UE) și Guvernul României pun la dispoziție fonduri de până la 1 miliard de euro pentru susținerea financiară a afacerilor din sectoare cheie ale economiei care doresc să realizeze investiții pentru dezvoltarea business-urilor, cât și ajutorarea sectoarelor afectate de criza COVID-19, prin posibilitatea obținerii de sprijin financiar sub formă de fonduri nerambursabile sau ajutoare de stat. Cu o alocare între 150 milioane de euro și posibilitatea unei suplimentări la 500 milioane de euro (POR 2. 2), circa 80 milioane de euro (POIM 6. 4) și 313 milioane de euro (HG 807/2014), companiile interesate de finanțare pentru proiecte de investiții pot accesa fonduri de sute de milioane de euro pentru dezvoltarea business-urilor, vizate fiind atât start-up-uri, IMM, cât și companii mari. Hotelierii, companiile cu activități în construcții sau producție pot accesa fonduri europene pentru investiții de până la 6 mil. euro în următoarele două luni. Ultima perioadă a reprezentat o adevărată provocare pentru mediul de business românesc, însă există soluții pentru depășirea acesteia, prin investiții realizate cu sprijinul UE. Sunt ultimele luni în care se pot depune proiecte pentru Axa de Finanțare 2. 2, parte a POR 2014-2020, întrucât contractele de finanțare se vor semna până cel târziu la 31. 12. 2020, fiind o sesiune fulger, pe o procedură mult simplificata față de cele anterioare. În contextul în care alocarea de 150 milioane euro se poate suplimenta până la 500 milioane euro, iar următoarele fonduri europene vor fi disponibile abia în 2021-2022, recomandăm companiilor care doresc să solicite aceste granturi să demareze pregătirea proiectelor, sa depună aceste proiecte riguros pregătite și cu sprijinul unui consultant specializat, în așa fel încât proiectul să beneficieze și de un punctaj competitiv și să fie depus chiar în primele zile de la deschiderea sesiunii, pentru a-și maximiza șansele de succes. Roxana Mircea, fondator și partener al companiei de consultanță REI Finance AdvisorsPe 14 mai, Ministerul Lucrărilor Publice, Dezvoltării și Administrației a publicat ghidul consultativ pentru prioritatea de investiții 2. 2 “Sprijinirea creării și extinderea capacităților avansate de producție și dezvoltarea serviciilor”, pentru investiții în toată țara, cu excepția zonelor București – Ilfov. Solicitanții eligibili sunt societățile cu minimum 1 an fiscal integral de activitate și profit înregistrat în 2019, care doresc investiții atât în mediul urban cât și rural. În cazul investițiilor pentru mediul rural, fondurile pot fi solicitate numai de către companii mijlocii, cu o medie de peste 50 angajați în ultimii doi ani fiscali. În cadrul Axei Prioritare 2 a POR 2014-2020 se finanțează atât crearea unei noi unități de producție/prestare servicii, extinderea capacității unei unități existente, cât și diversificarea producției unei unități existente, prin produse/servicii care nu au fost fabricate/prestate anterior în unitate. Nu sunt eligibile însă activități de renovare a clădirilor existente. Printre domeniile eligibile se numără companiile care doresc să acceseze fonduri europene pentru: În aceste cazuri, aplicantul nu trebuie obligatoriu să deruleze deja activitatea respectivă, nu se punctează un istoric de activitate, ci durata de existență a societății. La depunerea proiectului societatea trebuie sa dețină terenul liber de sarcini, intabulat și să prezinte un deviz general. În cazul acestei axe de finanțare nu se mai solicită foarte multe documente la depunere, cum este cazul Certificatului de urbanism, Decizia Etapei de incadrare de la Mediu etc, ceea ce poate constitui un avantaj în rapiditatea depunerii documentelor necesare de către companiile interesate. Roxana MirceaProgramul Operațional Regional - POR 2014-2020 este unul dintre programele prin care România poate accesa fondurile europene structurale și de investiții provenite din Fondul European pentru Dezvoltare Regională (FEDR), în perioada actuală de programare. POR 2014-2020 este gestionat de Autoritatea de Management pentru POR din cadrul Ministerului Lucrărilor Publice, Dezvoltării și Administrației și a fost adoptat de Comisia Europeană pe data de 23 iunie 2015. Obiectivele sale sunt creșterea competitivității economice și îmbunătăţirea condițiilor de viață ale comunităților locale și regionale, prin sprijinirea dezvoltării mediului de afaceri, infrastructurii și serviciilor, pentru dezvoltarea durabilă a regiunilor, astfel încât acestea să își poată gestiona în mod eficient resursele și să își valorifice potențialul de inovare și de asimilare a progresului tehnologic. Ministerul Finanțelor Publice, prin Direcția Generală Ajutor de Stat, a suplimentat în acest an bugetul alocat programului de finanțare HG 807/2014 destinat companiilor care solicită fonduri pentru investiții. Peste 313 milioane euro sunt disponibili atât pentru start-up-uri, IMM, cât și companiile mari, însă numai pentru proiecte a căror valoare depășește 1 milion de euro. În acest fel, companiile care solicită ajutor de stat prin Schema reglementată de HG 807/2014 pot obține până la 50% din valoarea totală a investiției, dar nu mai mult de 37,5 milioane euro. Schema de ajutor de stat are ca obiectiv dezvoltarea regională, prin realizarea de investiții inițiale în active fixe de înaltă tehnologie pentru obținerea de produse cu valoare adăugată mare, indiferent de dimensiunea beneficiarilor. Schema de ajutor de stat a fost instituită în baza prevederilor Regulamentului (UE) nr. 651/2014 al Comisiei din 17 iunie 2014 de declarare a anumitor categorii de ajutoare compatibile cu piața internă în aplicarea art. 107 și 108 din tratat, valabil în perioada 01. 07. 2014 - 31. 12. 2020, cu modificările și completările ulterioare, și a Deciziei Comisiei Europene C (2014) 2240 final prin care a fost autorizată harta ajutoarelor de stat regionale pentru perioada 2014-2020. Valoarea totală a unui proiect de investiții trebuie să fie de minimum 4,5 milioane lei. Această valoare a fost determinată prin raportarea la o valoare echivalentă de aproximativ 1 milion euro (calculată la un curs de 4,5 lei/euro). Termenul maxim pentru emiterea acordurilor de finanțare este 31 decembrie, ceea ce înseamnă că proiectele trebuie depuse cel mai târziu în luna iulie pentru a fi evaluate. Uniunea Europeană alocă 60% fonduri nerambursabile, în valoare de cel mult 15 milioane EUR, destinate marilor consumatori de energie, prin axa de finanțare POIM 6. 4. Fondurile se pot investi în dezvoltarea propriilor centrale de cogenerare de înaltă eficiență, ce ar oferi posibilitatea companiilor să își producă energia electrică și termică, necesare desfășurării activității și obține reduceri substanțiale în ceea ce privește consumul de energie. Vizate de această finanțare sunt marile companii din domeniul producției de lactate, bere, industria alimentară, panificație, prelucrarea lemnului, industrie grea sau materiale de construcții, precum și alte companii clasificate ca fiind mari consumatori de energie. Termenul de depunere al proiectului este 31decembrie, însă proiectele trebuie pregătite cu minimum șase luni înainte întrucât realizarea studiului de fezabilitate și obținerea avizelor durează circa șase luni. REI FINANCE ADVISORS și REI INTERNATIONAL, parte a REI Grup (reigrup. ro), sunt companii care se ocupă cu elaborarea, implementarea și monitorizarea proiectelor de investiții atât prin fonduri europene nerambursabile (Programul Operational Regional, Programul Operational Infrastructura Mare), cât și pe scheme de ajutor de stat (HG 495/2014, HG 807/2014, HG 332/2014, OUG 810). REI Grup a reușit atragerea finanțării pentru peste 250 de proiecte la nivel național, cu peste 100 de proiecte implementate. În 2019, REI Grup a înregistrat proiecte aprobate în cuantum de 80 milioane EUR, iar în acest an valoarea proiectelor aprobate va depăși pragul de 200 mil. EUR. 
Stare de alertă Klaus Iohannis:  Economia României nu va reporni de la ZERO	Preşedintele Klaus Iohannis a declarat, în urma ședinței cu miniștrii, că viziunea pentru dezvoltarea României în următorii ani se va fundamenta pe inovare, competitivitate şi pe investiţii masive în infrastructura de transport, energetică, dar şi sanitară. Acesta a solicitat sprijinul forţelor politice "credibile" şi mediului de afaceri privind oferirea de încredere angajaţilor şi întreprinzătorilor. De asemenea, președintele a atras atenția asupra faptului că economia României nu va reporni de la ZERO. Klaus Iohannis a accentuat faptul că nu este vorba despre o repornire a economiei de la zero, deoarece economia României nu a fost complet oprită în aceste luni. "Au fost sectoare importante care au funcţionat la capacitate deplină, cum este sectorul construcţiilor şi al infrastructurii, ceea ce explică şi creşterea economică de pe primul trimestru", a adăugat preşedintele Iohannis. "Viziunea pentru dezvoltarea României în următorii ani se va fundamenta pe inovare, competitivitate şi pe investiţii masive în infrastructura de transport, energetică, dar şi sanitară. Este o viziune care pleacă de la principii economice sănătoase, care vor susţine în mod durabil prosperitatea românilor”, a comentat Klaus Iohannis. Președintele a amintit de nevoia de reformare a statului român. În acest sens, a adăugat drept exemplu, digitalizarea administrației publice, lucru necesar în România și care nu avusese loc până acum. Citește și:  Klaus Iohannis:  Dacă regulile vor fi constant încălcate, vom avea noi focare și un nou val de îmbolnăviri"Instituţiile s-au adaptat rapid, de la cele din domeniul muncii sau din sectorul financiar, până la acordarea de servicii medicale online. Este un uriaş pas înainte, care în mod obligatoriu va trebui consolidat", a afirmat Iohannis.  Şeful statului a avut, marţi, la Palatul Cotroceni două şedinţe cu membri ai Guvernului pe tema măsurilor de gestionare a epidemiei de COVID-19. Te poate interesa și:  Klaus Iohannis:  E de neimaginat cum ar fi arătat România cu un guvern PSD 
Florin Jianu:  Promovarea exporturilor trebuie să treacă de la târguri și expoziții spre zona online	Preşedintele Consiliului Naţional al Întreprinderilor Private Mici şi Mijlocii din România (CNIPMMR), Florin Jianu, a afirmat că Programul de promovare a exporturilor ar trebui să treacă de la clasicele târguri, expoziţii, spre zona online, iar în ceea ce priveşte susţinerea turismului intern se poate vorbi de un brand românesc pentru atragerea turiştilor, scrie Agerpres. "Cred că viitorul program de export trebuie să treacă de la clasicele târguri, expoziţii, misiuni economice, spre lucruri mult mai moderne, spre zona de online, spre zona de digitalizare. Dacă vorbim şi de susţinerea turismului intern, de ce să nu vorbim şi de un brand românesc pe care să încercăm să îl propunem spre susţinere către export pentru atragerea turiştilor. România este o ţară sigură, cu foarte puţine cazuri de COVID-19, poate reprezenta şi o destinaţie turistică extrem de interesantă. Cred în esenţă că trebuie să reinventăm lucrurile. Să nu mai facem aşa cum ştiam înainte. Evident pentru toată lumea cu scaun la cap că nu poţi face târguri şi expoziţii în această perioadă şi nici în următoarea jumătate de an, dar este păcat de următorul program ca să nu ne reinventăm cu toţii", a menţionat Florin Jianu în videoconferinţa "VorbIMM despre vouchere şi micro-granturi pentru IMM-uri", organizată de CNIPMMR. Ministrul Economiei, Energiei şi Mediului de Afaceri, Virgil Popescu, a subliniat că Programul de promovare a exporturilor şi programul de internaţionalizare a întreprinderilor mici şi mijlocii vor continua. "Am solicitat colegului meu, domnului secretar de stat Rogojinaru, să facă o analiză în ultimii doi-trei-patru ani a programului de export, să vedem şi eficienţa acestui program, pentru că eu doresc ca acele companii care participă la târguri şi expoziţii să văd că au făcut şi export, adică cifra lor de afaceri a crescut, cel puţin se vede o uşoară tendinţă crescătoare în urma participării la târgurile de export. Credeţi-mă că ştiu ce înseamnă programele de export. Din 2013-2014 am fost secretar de stat pe comerţul exterior, am coordonat consiliul de export ca şi copreşedinte şi cam ştiu ce se întâmplă acolo. Cât timp sunt eu ministru nu voi permite cheltuirea banului public în scop turistic pentru că eu trebuie să recunosc, mai sunt în continuare practici de acest gen. De aceea vreau eficienţă şi pe programul de export şi pe programul de internaţionalizare a IMM-urilor pentru că îmi doresc creşterea exportului românesc şi participarea companiilor româneşti a întreprinderilor mici şi mijlocii în circuitul internaţional", a menţionat Virgil Popescu. Ministrul Economiei declarase, la jumătatea lunii aprilie, că Programul de Promovare a Exporturilor va fi analizat, regândit şi adaptat cu soluţii pertinente la noile condiţii, după ieşirea României din starea de urgenţă, respectând, în acelaşi timp, măsurile adoptate de ţările partenere în derularea acestui program. Potrivit acestuia, Programul de Promovare a Exportului s-a derulat în primele luni ale anului în conformitate cu programarea agreată împreună cu membrii Consiliului de Export. Însă, în condiţiile în care pandemia de coronavirus a afectat majoritatea statelor lumii şi, implicit, activitatea economică a acestora, au fost impuse restricţii şi limitări la nivel global, inclusiv în ceea ce priveşte circulaţia persoanelor şi a mărfurilor, cât şi restricţii referitor la organizarea de evenimente - obiectul principal al Programului de Promovarea a Exporturilor, adică participarea în străinătate a companiilor româneşti la târguri, expoziţii şi misiuni economice. 
Măsurile economice pentru sprijinirea mediului de afaceri, precum şi cele de protecţie socială în contextul pandemiei de coronavirus au intrat în vigoare	Sâmbătă, a fost publicată în Monitorul Oficial Ordonanţa de urgenţă privind unele măsuri economice şi fiscal-bugetare, prin care este reglementată acordarea de creditete pentru IMM şi este amânată plata taxelor locale. Liniile de credit şi împrumuturile pentru investiţii vor fi garantate în proporţie de maximum 80%, faţă de 50% anterior. Valoarea maximă a liniilor de capital de lucru acordate unui beneficiar este de 5 milioane de lei, în timp ce pentru creditele de investiţii valoarea maxima a finanţării este de 10 milioane de lei. Pentru companiile micro sau mici, garanţia urcă la 90% din finanţare, iar o linie de credit poate ajunge la maximum 500. 000 de lei în cazul firmelor micro, respectiv la 1 milion de lei în cazul celor mici. Ministerul Finanţelor Publice va subvenţiona 100% din dobânzile pentru creditele ce urmează a fi garantate, atât pentru microîntreprinderi, cât şi pentru întreprinderi mici şi mijlocii. Dobânda va fi subvenţionată de la momentul acordării creditului până la data de 31 martie 2021. ”Acordarea subvenţiei de dobândă se menţine în anii 2021-2022, începând cu luna aprilie 2021 doar încondiţiile în care creşterea economic estimată de CNSP pentru aceşti ani se situează sub nivelul celei înregistrate în anul 2020, şi se stabileşte prin Hotărâre de Guvern”, precizează instituţia. Obligaţiile fiscale restanţe şi alte creanţe bugetare se vor achita din creditul/linia de credit pentru capitalul de lucru acordate în cadrul programului. Perioada de garantare a creditelor/liniilor de credit pentru capital de lucru va fi de 36 de luni cu posibilitatea prelungirii cu 36 de luni. Pentru creditele de investiţii a fost menţinută perioada de 120 de luni. MFP va acoperi de la buget şi comisionul de administrare pentru acoperirea costurilor de acordare şi monitorizare a garanţiilor acordate de FNGCIMM. Guvernul a decis prin această OUG şi prorogarea termenului de plată pentru impozitul pe clădiri, impozitul pe teren, respective impozitul pe mijloacele de transport de la 31 martie 2020 la 30 iunie 2020, perioadă în care se vor primi în continuare bonificaţiile stabilite de consiliile locale. De asemenea, plata ratelor şi dobânzilor aferente împrumuturilor din venituri rezultate din privatizare acordate de Ministerul Finanţelor Publice unităţilor administrative-teritoriale se poate amâna, la cererea acestora, pe o perioadă de trei luni, de la data intrării în vigoare a prezentei ordonanţe de urgenţă.  De asemenea, pe durata stării de urgenţă, întreprinderile mici şi mijlociicare deţin certificatul de situaţie de urgenţă emis de Ministerul Economiei, Energiei şi Mediului de Afaceri, beneficiază de amânarea la plată pentru serviciile de utilităţi - electricitate, gaze naturale, apă, servicii telefonice şi de internet, precum şi de amânarea la plată a chiriei pentru imobilul cu destinaţie de sediu social şi de sedii secundare. Un alt act normativ publicat, intrând astfel în vigoare, este Ordonanţa de urgenţă pentru modificarea şi completarea unor acte normative, precum şi pentru stabilirea unor măsuri în domeniul protecţiei sociale în contextul situaţiei epidemiologice determinate de răspândirea coronavirusului SARS-CoV-2. Prin această OUG, Guvernul a stabilit că în timpul stării de urgenţă, pentru perioada suspendării contractului individual de muncă din iniţiativa angajatorului, în cazul întreruperii temporare a activităţii, indemnizaţia de care beneficiază salariaţii să fie suportată din bugetul asigurărilor pentru şomaj. Nivelul indemnizaţiei va fi de minimum 75% din salariul de bază corespunzător locului de muncă ocupat plătit din fondul de salarii, dar nu mai mult de 75% din câştigul salarial mediu brut prevăzut de Legea nr. 6/2020 privind bugetul asigurărilor sociale de stat pe anul 2020. De aceste prevederi urmează să beneficieze salariaţii angajatorilor care îndeplinesc anumite condiţii. De aceste prevederi urmează să beneficieze salariaţii angajatorilor care îndeplinesc una din următoarele condiţii: - întrerup activitatea total sau parţial în baza deciziilor emise de autorităţile publice competente potrivit legii, pe perioada stării de urgenţă decretate şi deţin Certificatul de situaţii de urgenţă emis de Ministerul Economiei, Energiei şi Mediului de Afaceri, prevăzut la art. 12 din Decretul Preşedintelui României nr. 195/2020. Ministerul Economiei, Energiei şi Mediului de Afaceri eliberează certificatul de situaţii de urgenţă conform metodologiei aprobată prin ordin. - reduc activitatea ca urmare a efectelor epidemiei COVID-19 şi nu au capacitatea financiară de a achita plata tuturor salariilor angajaţilor lor. Angajatorii pot beneficia de plata indemnizaţiei prevăzută pentru cel mult 75% dintre angajaţii care au contracte individuale de muncă active la data intrării în vigoare a prezentei ordonanţe. ”Decontarea sumelor plătite cu titlu de indemnizaţie, din bugetul asigurărilor pentru şomaj se face în cel mult 30 de zile de la depunerea documentelor, iar aceste sume se reîntregesc din fonduri externe nerambursabile prin Ministerul Fondurilor Europene, în limita sumelor alocate pentru această intervenţie şi în conformitate cu prevederile şi regulile de eligibilitate ale Programului Operaţional Capital Uman”, precizează ministerul. OUG introduce şi unele prevederi care să asigure acordarea, în continuare, a stimulentului de inserţie şi a indemnizaţiei de sprijin prevăzute în Ordonanţa de urgenţă a Guvernului nr. 111/2010 privind concediul şi indemnizaţia pentru creşterea copiilor. Guvernul a stabilit ca aceste drepturi să nu înceteze în situaţia în care părintele, ca urmare a instituirii măsurilor generate de starea de urgenţă, se află în situaţii de suspendare sau chiar de încetare a raportului de muncă sau de serviciu prin restructurarea/restrângerea activităţii angajatorului. Acordarea drepturilor, în aceste condiţii, se realizează pe o perioadă de 90 zile, după această perioadă urmând să fie reanalizată situaţia şi să se aplice prevederile legale corespunzătoare. Actul normativ adoptat de Guvern mai prevede introducerea poştei electronice ca principal mijloc de comunicare între cetăţean şi autoritatea administraţiei publice centrale sau locale, în vederea stabilirii drepturilor la beneficiile de asistenţă socială. 
Ce măsuri propune Camera de Comerţ şi Industrie pentru diminuarea efectelor negative ale pandemiei	Camera de Comerţ şi Industrie a României (CCIR) vine cu o serie de propuneri privind politicile economice, fiscale şi monetare necesare pentru diminuarea potenţialelor efecte economice negative ale pandemiei asupra mediului de afaceri din România CCIR împreună cu membrii acesteia – Camerele de comerţ şi industrie judeţene – au realizat o consultare susţinută a medului de afaceri la nivel naţional ale căror propuneri de măsuri imediate vizând politicile economice, fiscale şi monetare necesare pentru diminuarea potenţialelor efecte economice negative ale pandemiei generate de COVID-19 asupra agenţilor economici din România, le prezentăm, succint, în continuare:  
1. Scutirea sau cel puţin eşalonarea plăţii impozitelor, taxelor şi contribuţiilor agenţilor economici (CAS, CASS şi CAM) pentru salariile angajaţilor acestora pentru o perioada de 90 de zile concomitent cu acordarea unei bonificaţii de cel puţin 15% companiilor care înţeleg să nu acceseze opţiunea de reeşalonare;   
2. Prelungirea până pe data de 25 mai 2020, prin derogare de la prevederile art. 42, alin. (1) din Codul Fiscal, a termenului de depunere a declaraţiei anuale de impozit pe profit aferentă anului fiscal 2019;   
3.Prelungirea de la 15 zile la 45 de zile a termenului în care poate începe executarea silită, pentru toate somaţiile active emise de ANAF, în situaţia în care nu se stinge debitul sau nu se notifică organul fiscal cu privire la intenţia de a demara procedura de mediere. În practică, există situaţii în care aceste somaţii sunt transmise din eroare, însă datorită situaţiei create, contribuabilii pot avea nevoie de timp suplimentar pentru a analiza situaţia şi a notifica organul fiscal cu privire la intenţia de a demara procedura de mediere;  
 4.  Amânarea termenelor pentru depunerea situaţiilor financiare aferente anului 2019 şi depunerea D101, deconturi TVA, D390, D394;   
5. Creşterea investiţiilor publice pentru susţinerea economiei şi direcţionarea unor resurse financiare    corespunzătoare din bugetul de stat sau cel comunitar, pentru sprijinirea activităţii curente a sectorului IMM;  
 6.    Posibilitatea decontării directe de la beneficiar (primarii/ companii de apă) cu subcontractori şi/sau    furnizori de materiale în cadrul proiectelor de infrastructură şi urmărirea plăţii subcontractorilor şi a furnizorilor de materiale de către beneficiarii de proiecte de infrastructură şi plăţi directe către aceştia în cazul în care AG nu îşi respectă obligaţiile contractuale;   
7.    Aprobarea de urgenţă a suplimentării costurilor de execuţie a lucrărilor, raportat la masurile luate prin OUG nr. 114/2018, acolo unde acestea nu au fost aprobate până acum (cca. 40% din cazuri) şi decontarea cheltuielilor de conservare a lucrărilor suspendate pe perioada pandemiei;   
8.    Aprobarea costurilor suplimentare generate de creşterea costurilor pentru companii, în special cele de logistică şi de curs valutar, pe perioada pandemiei;  
 9.    Crearea de coridoare de transport marfă, inclusiv combinarea circulaţiei rutiere cu circulaţia feroviară, astfel încât camioanele să fie încărcate în vagoane speciale pentru asigurarea unor fluxuri de materii prime;   
10.  Organizarea unor terminale de mărfuri care să deservească firmele exportatoare şi implementarea unor proceduri speciale în vamă pentru şoferii de pe TIR-uri care tranzitează sau vin din zonele de risc;   
11.  Modificarea Regulamentelor BNR în sensul eliminării obligativităţii asigurării de provizioane de către băncile comerciale care acordă perioade de graţie la plata ratelor pe un termen de maxim 6 luni de zile în aceasta perioada şi reducerea dobânzii de politică monetară cu minim 1 punct procentual;   
12.  Revenirea la forma iniţială a prevederilor art. 78 din Legea 448/2006 privind protecţia şi promovarea drepturilor persoanelor cu handicap;   
13.  Garantarea de către stat a încasării creanţelor în cazul firmelor care au de încasat datorii de la companii cu capital majoritar de stat, aflate în insolvenţă;   
14.  Suportarea integrală de către stat a indemnizaţiei de 75% din salariu în cazul şomajului tehnic pe o perioadă de cel puţin 6 luni;   
15.  Posibilitatea de a acorda zile libere plătite în avans şi recuperarea acestora prin ore suplimentare cu posibilitatea depăşirii temporare a plafoanelor impuse de legislaţia actuală;   
16.  Acordarea de linii de finanţare nerambursabile sau cu dobândă zero pentru plata salariilor angajaţilor companiilor şi altor organizaţii private;   
17.  Impunerea, prin măsuri legislative specifice, distribuitorilor, importatorilor şi retailerilor să nu crească nejustificat preturile la produsele specifice;   
18.  Încurajarea vânzărilor de produse autohtone pentru susţinerea activităţilor societăţilor româneşti;  
 19.  Acordarea de linii de credit prin intermediul băncilor cu capital de stat (CEC Bank şi Eximbank) pe termen de 1 an cu dobândă zero sau cel mult 50 % din ROBOR, pentru IMM şi pentru celelalte entităţi ce au până la 50 de angajaţi (PFA, IF, II, AF, ONG) pentru a stimula revenirea rapidă a activităţii;  
 20.  Acordarea de garanţii guvernamentale companiilor pentru a contracta finanţări bancare pentru susţinerea activităţii curente, inclusiv a şomajului tehnic şi, totodată, acordarea de scutiri de impozite pentru angajările noi;   
21.  Eşalonarea datoriilor fiscale ale companiilor pe o perioadă de până la 120 de zile de la termenul de plată – 25.03.2020, fără a fi calculate dobânzi şi penalităţi pentru această perioadă;   
22.  Compensarea între sumele de rambursat de la bugetul de stat şi obligaţiile fiscale scadente ale contribuabililor persoane juridice, fără calcularea de penalităţi în sarcina acestora dacă compensarea nu s-a realizat la timp de către stat;  
 23.  Rambursarea imediată a datoriilor statului către agenţii economici – TVA, recuperări de impozite etc. ;   
24.  Adoptarea cu celeritate a proiectului legislativ privind tranzacţiile electronice, proiect de Lege privind identificarea electronică şi serviciile de încredere aflat în dezbatere la Camera Deputaţilor (L481/2019 – Pl-x 475/2019) sau emiterea de către Guvernul României a unei Ordonanţe de urgenţă prin care semnăturii electronice avansată să-i fie recunoscută valoarea juridică şi care să producă efecte juridice depline;   
25.  Modificarea H. G. nr 1186/2000 pentru aprobarea Listei cuprinzând urgenţele medico-chirurgicale, precum şi bolile infectocontagioase din grupa A, pentru care asiguraţii beneficiază de indemnizaţie pentru incapacitate temporară de muncă fără condiţii de stagiu de cotizare prin adăugarea COVID-19 pe lista bolilor infectocontagioase astfel încât să beneficieze de indemnizaţie şi cei fără stagiu de cotizare;   
26.  Eliminarea plafoanelor pentru constituirea de provizioane pentru riscul de neîncasare a clienţilor;   
27.  Rambursarea de urgenţă către agenţii economici a plăţilor concediilor medicale ale angajaţilor acestora;  
 28.  Trecerea medicamentelor, materialelor şi serviciilor SSM necesare pentru prevenţie, dezinfecţie şi protecţie de la cota redusă sau standard de TVA, la cota de 5%;   
29.  Introducerea şi acordarea deductibilităţii fiscale pentru provizioanele de continuitate a activităţii;   
30.  Instituirea unor măsuri privind şomajul tehnic pentru toţi agenţii economici, aplicabile inclusiv altor entităţi, inclusiv organismelor neguvernamentale care desfăşoară activităţi economice;  
 31.  Adoptarea de urgenţă şi cu deplină transparenţă a procedurii stabilită prin hotărâre a Guvernului, pentru punerea în aplicare a măsurilor Legii nr. 19/2020 privind acordarea unor zile libere părinţilor pentru supravegherea copiilor, în condiţiile în care măsura extinderii termenului de suspendare a cursurilor unităţilor de învăţământ este prevăzută a fi în fiinţă pe toată perioada în care este instituită starea de urgenţă;   
32.  Scutirea sau cel puţin amânarea de la plata TVA, a impozitului pe venit, a contribuţiilor sociale şi a taxelor locale pentru trimestrele I şi II ale anului în curs pentru firmele din domeniul turismului; 
  33.  Efectuarea demersurilor către sectorul bancar în vederea instituirii unor perioade de graţie a plăţilor ratelor bancare pe o anumită perioadă fără perceperea de dobânzi sau penalităţi;   
34.  Acordarea tichetelor de vacanţă cu posibilitatea utilizării imediată a acestora, concomitent cu contractarea vacanţelor;   
35.  Suspendarea plăţilor pentru licenţe de transport, taxe de drum, ARR, etc. , specifice companiilor din domeniul transportului;  
 36.  Scutirea de la plata impozitului pe profit şi pe dividende corespunzătoare anului 2019 şi considerarea ca impozit zero pe profit şi pe dividende pentru anul 2020, dacă impozitul este reinvestit în activitatea principală;   
37.  Suportarea prin bugetul Fondului Naţional Unic de Asigurări Sociale de Sănătate a tuturor cheltuielilor efectuate de către agenţii economici cu materialele specifice pentru prevenirea răspândirii virusului – măşti, dezinfectanţi etc. 
CEC Bank va suspenda plata ratelor pentru persoanele fizice
	"CEC Bank va suspenda plata ratelor la creditele de nevoi personale, cât şi pentru credite imobiliare / ipotecare şi pentru carduri de credi, timp de o lună, pentru toţi clienţii persoane fizice, potrivit surselor Profit. ro. Banca este una de stat şi are o proporţie mică de clienţi digitalizaţi, comparativ acu alte bănci, potrivit aceleiaşi surse. Facillitatea nu va fi acordată doar cllienţillor izolaţi sau aflaţi în carantină la domiciliu, ci tuturor clineţilor persoane fizice pentru a evita deplasarea în comunitate.  	  	
Şi Banca Transilvania a anunţat pentru unii clienţi extinderea perioadei de graţie până în luna mai, dar numai în cazul cardurilor de credit.  	
  	În contextul pandemiei de coronavirus, Italia a suspendat plata rateor la creditele ipotecare. În România, peste 100 de persoane se afă în carantină, şi mai mult de 1 1.000sunt izoate obligatoriu a domiciliu. Iar cifrele continuă să crească. "
Temerile companiilor din România, în context COVID-19:  Impactul crizei financiare, al doilea val şi starea de sănătate a angajaţilor	
Analiza urmăreşte, în dinamică, reacţia companiilor la impactul COVID-19, măsurile luate şi abordarea acestora în ceea ce priveşte riscurile clasice şi modul de răspuns la noile riscuri, în context COVID-19. Studiul analizează răspunsurile transmise de aproape 80 de companii în sesiunea 1 (aprilie) respectiv 60 de companii în sesiunea a 2-a (septembrie). Pe lângă măsurile standard de management al riscului monitorizate (existenţa şi aplicarea planurilor de continuitate a afacerii, măsurile luate de companii ca răspuns la efectele crizei sanitare COVID-19), documentul sintetizează răspunsurile companiilor cu privire la impactul financiar anticipat şi modul în care organizaţiile şi-au modificat percepţia asupra riscurilor la care sunt expuse. Principalele concluzii:  Companiile au reevaluat radical durata impactului COVID-19 asupra activităţii lor. Astfel, dacă în luna aprilie 2020 aproape 30% dintre organizaţiile chestionate anticipau un impact al pandemiei care nu va dura mai mult de 7 luni, în septembrie, 70% dintre organizaţii anticipează că activitatea le va fi afectată cel puţin 7 luni. Paradoxal, cu toate că anticipează o durată mai mare a impactului pandemiei, companiile par mult mai optimiste în legătură cu rezultatele financiare anticipate până la finalul acestui an. Astfel, dacă în luna aprilie 72% dintre companii anticipau diminuarea indicatorilor financiari până la finalul anului, în septembrie, procentajul s-a redus, doar 49% dintre companii anticipau scăderea sau stagnarea indicatorilor financiari până la finele anului. Criza financiară (35,5%), Valul 2 – COVID-19 (11,3%), Îmbolnăvirea angajaţilor (12,9%) reprezintă TOP 3 riscuri a căror expunere a crescut, din perspectiva organizaţiilor care au transmis informaţii. În mod firesc, ca în orice criză sanitară, preocupările companiilor au fost legate de sănătatea angajaţilor şi riscurile la care sunt expuşi aceştia. Circa 40% dintre companii anticipează că se vor confrunta cu instabilitate financiară şi scăderi în vânzări din cauza efectelor COVID-19 73% dintre respondenţi au implementat deja măsuri suplimentare împotriva riscurilor cibernetice. Cristian Fugaciu, CEO, Marsh Romania, declară:  „În noua realitate COVID-19, companiile moştenesc riscurile clasice pre-COVID-19 şi sunt nevoite să facă faţă unui context volatil care vine cu noi pericole. Existenţa planurilor de continuitate a activităţii realizate de specialişti, alături de măsuri potrivite de management al riscului şi adecvarea programului de asigurare la nivelul organizaţiilor devin esenţiale, mai mult ca oricând, pentru supravieţuirea companiilor. Existenţa unui plan de continuitate a afacerii, realizat cu sprijinul specialiştilor, sporeşte cu 50% şansa companiilor din România de a-şi reveni dintr-o situaţie de criză” 8 din 10 companii afirmă că au planuri de continuitate a activităţii pentru perioadele de criză, iar 7 din 10 organizaţii şi le revizuiesc periodic. Cele mai pregătite companii din România, din această perspectivă, sunt cele din retail şi IT. Faptul că doar 2 din 10 companii nu au un plan de continuitate a afacerii dar iau în calcul implementarea unuia la nivelul organizaţiei, arată preocuparea companiilor în direcţia managementului riscurilor şi pregătirii pentru criză afirmă Alexandru Dimescu, Head of Consulting Services, Marsh Advisory, România. 
Sindicaliştii cer stimulent lunar pentru angajaţii din administraţia publică ce riscă infectarea cu COVID-19
	Potrivit unui comunicat al organizaţiei sindicale, FNSA a transmis Guvernului României o listă de revendicări a căror soluţionare „este imperativă pentru buna desfăşurare a activităţii salariaţilor” în sectorul de activitate respectiv. De asemenea, FNSA mai solicită promovarea şi adoptarea unui proiect de lege pentru interzicerea explicită a angajărilor la stat în domeniul administraţiei publice a persoanelor care beneficiază de pensie de la bugetul de stat şi interzicerea, în acest sector de activitate, a cumulului pensiei cu salariul; acordarea voucherelor de vacanţă la nivelul salariului de bază minim brut pe ţară garantat în plată în vigoare şi a normei de hrană pentru salariaţii din administraţia locală ca şi excepţie de la aplicarea art. 11 alin. (4) din Legea nr. 153/2011; modificarea Legii nr. 153/2017, în conformitate cu propunerile organizaţiei noastre - articole care vizează salarizarea personalului care îşi desfăşoară activitatea în administraţia publică locală, Institutul Naţional de Statistică, Ministerul Lucrărilor Publice, Dezvoltării şi Administraţiei şi a auditorilor publici externi din cadrul Curţii de Conturi a României. În plus, sindicaliştii cer modificarea legislaţiei cu incidenţă asupra activităţii organizaţiilor sindicale - Legea dialogului social şi Codul Administrativ al României;   promovarea unui act normativ pentru coroborarea vârstei de pensionare pentru limită de vârstă a tuturor categoriilor de bugetari care îşi desfăşoară activitatea sub legi speciale şi/sau în regim de incompatibilităţi;   modificarea şi reactualizarea legislaţiei privind înfiinţarea, funcţionarea şi salarizarea în cadrul societăţilor comerciale înfiinţate în cadrul unităţilor administrativ-teritoriale; legiferarea posibilităţii instituţiilor din sectorul administraţie de a achiziţiona teste pentru salariaţi în vederea determinării infecţiei cu virusul SARS-CoV-2. FNSA mai solicită Guvernului o întâlnire, pentru discutarea acestor revendicări, în contextul apropierii alegerilor parlamentare. „FNSA va transmite această listă de revendicări tuturor organizaţiilor politice şi va solicita sprijin pentru soluţionarea lor, aducând la cunoştinţa membrilor de sindicat modul în care fiecare organizaţiei politică va întreprinde demersuri pentru soluţionarea solicitărilor noastre”, se arată în comunicat. 
ANALIZĂ Oamenii de afaceri cred vom scăpa de pandemie în 2021. „Problemele economice nu se vor stinge peste noapte”	
Pandemia de coronavirus COVID 19 a afectat într-un mod semnificativ mediul de afaceri românesc, unul şi aşa fragil, cu peste 90% din companii slab capitalizate, multe dintre ele aflate în zona de supravieţuire, fără disponibilităţi financiare pe termen mediu şi lung. Potrivit rezultatelor unui barometru realizat de compania de consultanţă Frames la comanda Sierra Quadrant, în perioada 10-20 septembrie, cei mai mulţi dintre cei 1850 de respondenţi privesc cu îngrijorare la perspectivele business-ului pe care îl reprezintă. Întrebaţi în ce măsură pandemia le-a influenţat business-ul, 72% au declarat că provocările economice generate de COVID i-au afectat în mare măsură, 21% într-o oarecare măsură, în timp ce numai 7% s-au declarat ,,imuni’’ la efectele negative ale crizei. Cei mai mulţi respondenţi (59%) au reclamat scăderea business-ului cu peste 50 de procente. 13% s-au confruntat cu o diminuare a afacerilor cuprinsă între 20 – 50%, iar 18% au marcat scăderea încasărilor cu procente de până în 20%. Numai 7% au afirmat că cifra de afaceri nu le-a fost afectată, în timp ce 12% au evitat să răspundă. Care au fost cele mai mari probleme? Potrivit barometrului Frames & Sierra Quadrant, scăderea vânzărilor s-a aflat în prim-plan, menţionată de 61% dintre managerii chestionaţi. Pe locul secund s-a situat neîncasarea facturilor (24%), urmată de alte probleme precum închiderea activităţii, pe fondul shut-down-ului din pandemie. „Criza COVID a lovit puternic în lanţurile economice din aproape toate domeniile de activitate. În condiţiile slabei capitalizări din economie, multe dintre firme erau şi sunt angrenate în mecanisme de tip credit comercial/credit furnizor, iar scăderea abruptă a consumului de bunuri şi servicii din 2020 a afectat în mod semnificativ relaţiile dintre companii. Blocajul financiar s-a accentuat şi multe firme au intrat în dificulătăţi financiare majore”, afirmă Ovidiu Neacşu, partener coordonator Sierra Quadrant. Potrivit barometrului Sierra Quadrant, întrebaţi ce măsuri au luat sau vor să ia pentru a-şi proteja business-ul în contextul pandemiei, 67% au indicat „restructurarea afacerilor” drept principală măsură, în timp ce numai 16% au declarat că nu vor lua măsuri suplimentare. 17% au evitat să ofere un răspuns. Principalele măsuri de restructurare vizate de manageri vizează reconfigurarea ofertelor (43%), reducerea creditului furnizor (29%), scăderea cheltuielilor de funcţionare (23%), reduceri de personal (16%) şi digitalizarea activităţilor companiilor (12%). „În această perioadă, în care scăderea consumului afectează zone ample din economie, reconfigurarea planului de business trebuie să se afle în prim-plan. 2020 a fost un an dificil până acum, iar perspectivele ultimului trimestru nu sunt deloc pozitive. Deprecierea leului, creşterea preţurilor, accentuarea blocajului financiar şi pericolul ca multe dintre firme să intre în blocaj odată cu ridicarea facilităţilor la plata taxelor şi impozitelor, a ratelor şi leasing-urilor, se află în prim-plan. Urmează trei luni extrem de dificile pentru mediul de afaceri în contextul în care perspectivele depăşirii crizei COVID se află în zona incertitudinii”, a mai declarat Ovidiu Neacşu. Întrebaţi ce ar face dacă afacerea pe care o conduc sau o reprezintă ar intra în dificultate, peste 70% dintre manageri au indicat că ar apela la insolvenţă sau concordat preventiv. „Vestea bună este că tot mai multe companii au înţeles şi au învăţat lecţiile acestei perioade. Au căutat soluţii de restructurare, au apelat la expertiza firmelor de profil şi au înţeles că nu este obligatoriu să îţi duci firma în insolvenţă când ai o problemă. Poţi apela la soluţii alternative, precum concordatul preventiv. Procedura de concordat preventiv se prezintă ca o alternativă pentru firmele aflate într-o situaţie financiară dificilă pe care doresc să o redreseze, fără a impacta relaţiile cu partenerii comerciali şi pentru creditorii care doresc să-şi recupereze creanţele deţinute împotriva acestor debitori, în cadrul unei proceduri cu un grad de control asupra mecanismelor de protecţie a intereselor economice”, a mai spus expertul de la Sierra Quadrant, una dintre cele mai importante firme din sectorul reorganizării companiilor.  Potrivit experţilor de la Sierra Quadrant, concordatul preventiv este avantajos pentru că permite acoperirea în timp cât mai scurt şi în proporţie cât mai mare a datoriilor acumulate, cu scopul evitării procedurilor de faliment. În plus, debitorul poate cere judecătorului sindic suspendarea provizorie a executărilor silite urmând ca acestea să se suspende de drept din momentul comunicării hotărârii de constatare a concordatului către creditorii semnatari, suspendarea curgerii dobânzilor, penalităţilor şi a cheltuielilor aferente creditorilor concordatari. Dincolo de insolvenţă şi concordatul preventiv, specialiştii estimează că multe firme vor închide porţile în următoarele şase luni. „Avem aproape 130. 000 de firme, cu peste 850. 000 de angajaţi, care se aflau pe pierdere încă dinainte de criza COVID şi care au supravieţuit în această perioadă numai din prisma ajutoarelor oferite de stat. Mare parte dintre aceste companii, probabil, vor opri activitatea complet şi îşi vor lichida afacerile imediat după ce statul şi băncile vor încerca să îşi recupereze banii datoraţi în contul taxelor, impozitelor sau după caz a ratelor şi leasing-urilor bancare”, estimează analiştii. Ce cred managerii despre anul 2021 Marea majoritate a respondenţilor (82%) sunt convinşi că vom scăpa de pandemia de coronavirus în 2021. Numai 11% consideră că există puţine şanse ca această criză sanitară să fie depăşită, în timp ce 7% n-au vrut să se pronunţe. Potrivit analiştilor de la Sierra Quadrant, depăşirea perioadei de pandemie nu va însemna, însă, că problemele economice se vor stinge peste noapte. Experţii susţin că, în actualul context macroeconomic, cu bugetul de stat puternic afectat de criză, nu este exclus ca provocările economice să continue, mai ales în primul trimestru din 2021.  „Se discută, în spaţiul public, de soluţiile pentru reducerea deficitului bugetar uriaş cu care noul guvern va intra în 2021, iar una dintre variante ar putea-o reprezenta majorarea taxelor şi impozitelor. O creştere a fiscalităţii, în perioada de după alegerile din decembrie, însoţită de o continuare a deprecierii monedei naţionale, ar putea crea mari dificultăţi mediului de afaceri. Să sperăm că nu se va ajunge la aceste soluţii şi că vom asista la o perioadă de reviriment economic, generată de revenirea consumului. În varianta optimistă, 2021 ar putea reprezenta o perioadă de creştere economică, stimulată inclusiv de infuzia de peste 80 mld. euro din fonduri UE”, se precizează în concluziile barometrului Sierra Quadrant. Barometrul efectuat de compania de consultanţă Frames, la comanda Sierra Quadrant, a fost realizat în perioada 10-20 septembrie 2020, prin chestionare online, telefonic şi email, pe un eşantion reprezentativ de 300 de firme din diverse domenii de activitate, de la comerţ, la servicii financiare, agricultură, energie, confecţii, IT etc. La barometru au răspuns, în total, 1850 de persoane. Profilul respondenţilor a fost reprezentat de antreprenori, manageri de companii, middle şi top management, cu studii superioare, 68% bărbaţi şi 32% femei, cu o vârstă medie de 45 de ani. 
Curtea de Conturi Europeană:  Impactul pandemiei de COVID-19 depăşeşte cu mult impactul crizei datoriilor suverane dintre 2008 şi 2012	
Potrivit Curţii de Conturi Europene, criza financiară mondială din perioada 2008-2012, precum şi criza economică şi cea a datoriilor suverane din zona euro care au rezultat au avut efecte pe termen lung asupra creşterii şi a stabilităţii bugetare în UE. Efectele acestor crize au fost accentuate de deficienţele sistemului financiar al UE şi de inadecvarea instrumentelor de politică, a monitorizării şi a mediului normativ, precum şi de arhitectura instituţională incompletă a zonei euro. Pandemia de COVID-19 testează în prezent rezilienţa arhitecturii economice şi financiare a UE, din punctul de vedere atât al dimensiunii efectului economic, cât şi al amplorii răspunsului public.  
„Am considerat că este important să facem un bilanţ al răspunsurilor aduse de UE, după un deceniu de la criza financiară mondială”, a declarat Ivana Maletic, membru al Curţii de Conturi Europene responsabilă de acest document de analiză.  „Şocul economic antrenat de COVID-19 este mult mai mare decât cel produs de criza din 2008, dar dacă vom ţine seama de învăţămintele desprinse, acest lucru ne va ajuta să răspundem la dificultăţile actuale”.  În cadrul acestui document de analiză, care se bazează pe audituri şi analize anterioare realizate de organizaţii internaţionale şi de alte organizaţii ale UE competente, Curtea observă că setul de instrumente de care dispune Uniunea Europeană pentru a face faţă crizelor financiare s-a îmbunătăţit în ultimii ani. UE a înfiinţat autorităţi de supraveghere la nivel european în sectorul financiar, a înăsprit reglementarea şi supravegherea bancară şi a creat un cadru pentru rezoluţia ordonată a băncilor. Aceste măsuri au contribuit la combaterea unora dintre deficienţele prezente în supravegherea şi în rezoluţia bancară în 2009. Au fost demarate de asemenea eforturi de construire a uniunii bancare şi a uniunii pieţelor de capital.  Curtea de Conturi Europeană subliniază însă că subzistă următoarele provocări:  nivelul scăzut al profitabilităţii şi al posibilităţii de rezoluţie a băncilor, existenţa unor niveluri ridicate de credite neperformante în anumite state membre şi diversitatea legislaţiilor naţionale în materie de insolvenţă care se aplică băncilor; fragilizarea posibilă a sistemului financiar din cauza pierderilor aferente creditelor, în funcţie de durata şi de amploarea recesiunii cauzate de criza provocată de pandemia de COVID-19;   în pofida unor eforturi importante de a standardiza supravegherea între statele membre, interesele divergente de la nivel naţional şi de la nivelul UE tot nu sunt gestionate în mod eficient şi arbitrajul de reglementare rămâne o problemă;   instrumentele UE de detectare a riscurilor financiare sistemice se aplică deocamdată în principal sectorului bancar, în timp ce cadrul macroprudenţial pentru sectorul asigurărilor, pentru cel al pensiilor şi pentru intermediarii financiari nebancari este mai puţin dezvoltat şi face în continuare obiectul dezbaterilor la nivelul UE.  De asemenea, Curtea de Conturi Europeană atrage atenţia asupra a două condiţii care trebuie să fie îndeplinite dacă UE doreşte să îşi îndeplinească obiectivele ambiţioase de protejare, supraveghere şi consolidarea sectorului său financiar:  UE trebuie să aloce resurse umane şi bugetare suficiente, iar uniunea pieţelor de capital şi uniunea bancară (al treilea pilon al acesteia lipseşte în continuare) trebuie să fie finalizate.  Înainte de criza din 2008, monitorizarea şi controlul finanţelor publice erau insuficiente, rezervele bugetare erau scăzute în anumite state membre, iar politicile economice nu erau bine coordonate la nivelul UE. Există unele analogii cu situaţia din 2020, având în vedere riscul actual ca disparităţile economice dintre statele membre să se adâncească, precum şi riscul unei deteriorări importante a deficitelor bugetare şi a datoriei publice, antrenată de criza provocată de pandemie, dat fiind că aceasta exercită o presiune considerabilă asupra cheltuielilor şi a veniturilor publice. Curtea consideră că existenţa unui nivel ridicat al datoriei într-un stat membru înainte de pandemie accentuează vulnerabilitatea acestuia şi are o influenţă importantă asupra capacităţii sale de a implementa politici, de a ajuta întreprinderile sau de a acorda un sprijin social general. 
Cum se vor redresa ţările din Sud-Estul Europei şi unde se plasează România faţă de Albania, Moldova şi Bulgaria	
"Raportul „COVID-19 ŞI EUROPA DE SUD-EST (ESE):  Perspectivele iniţiale de combatere a crizei” acoperă Albania, Bosnia şi Herţegovina, Bulgaria, Croaţia, Kosovo, Moldova, Muntenegru, Macedonia de Nord, România, Serbia şi Slovenia. Analiza se bazează pe 11 indicatori cheie:  măsuri de oprire a evoluţiei, măsuri economice, recuperare a PIB-ului, risc de expunere la datorii, producţie industrială, ratinguri de credit, risc sectorial, stimulare a valorii adăugate brute, piaţa muncii, risc fiscal şi risc la export.  	  	
Având în vedere mediul imprevizibil şi în continuă schimbare, analiza este, în prezent, o radiografie a situaţiei şi oferă o prognoză bazată pe măsurile de recuperare luate până acum în cele 11 ţări.  	  	
Datele arată că ţările din regiunea Europei de Sud-Est (ESE) prezintă mai multe avantaje în faţa crizei economice viitoare. În primul rând, majoritatea ţărilor aveau un nivel scăzut al datoriei publice în momentul anunţării stării de urgenţă. Acest lucru a dat guvernelor locale posibilitatea de a pune în aplicare măsuri economice cuprinzătoare pentru a sprijini întreprinderile şi persoanele fizice, fără a pune prea multă presiune asupra datoriilor suverane. Din perspectiva asistenţei medicale, majoritatea ţărilor din ESE au acţionat decisiv şi rapid la debutul pandemiei, impunând măsuri stricte de stopare a evoluţiei.  
	  	Ratele de infecţie în toată regiunea erau cu mult sub nivelurile globale în momentul în care ţările de pe glob au început să îşi redeschidă economiile. Rămâne de văzut dacă aceste câştiguri iniţiale vor deveni irelevante, date fiind noile creşteri ale cazurilor din mai multe ţări din ESE.  	  	
Deşi având atuurile sale, la începutul crizei, regiunea era predispusă şi la anumite riscuri. Majoritatea ţărilor din regiune se bazează foarte mult pe sectoare pe care, în scopul prezentului raport, le-am numit „sectoare în pierdere” - acestea sunt industriile care se aşteaptă să suporte urmările crizei economice provocată de COVID-19. Există, desigur, şi sectoare care vor ieşi „învingătoare” din această criză, dar cele mai multe dintre acestea compun o pondere prea mică din valoarea adăugată brută (VAB) a economiilor din ESE pentru a face diferenţa şi a contrabalansa efectele negative într-un mod semnificativ.  	  
	Această disproporţie între sectoarele în pierdere şi cele învingătoare face ca regiunea ESE să fie, în special, susceptibilă la riscuri sectoriale iar unele economii se confruntă în mod inevitabil cu probleme legate de gradul de ocupare a forţei de muncă, precum şi cu riscuri fiscale cauzate de diminuarea impozitelor. Analiza arată că, potrivit prognozelor, în prezent doar 7 din cele 11 ţări din Europa de Sud-Est vor putea readuce anul viitor nivelurile PIB-ului la cele din 2019.  	  	
Scurtă descriere a situaţiei din fiecare ţară 	  	
România 	
Piaţa forţei de muncă din România este una dintre cele mai bine poziţionate în toată regiunea Europei de Sud-Est, datorită ratei extrem de scăzute a şomajului înainte de debutul pandemiei COVID-19. Ca urmare a gradului mare de ocupare al forţei de muncă, impactul pandemiei va fi cu atât mai greu de acoperit în cifrele legate de şomaj, chiar dacă sunt unele dintre cele mai mici din ESE, până la finalul lui 2021 nu vor mai reveni la nivelul din 2019. De asemenea, România este printre acele ţări care nu vor fi capabile să-şi redreseze total nivelul PIB-ului în 2021.  	  	
Albania 	  	
Datorită sectorului său agricol puternic, Albania are cea mai performantă economie dintre cele 11 analizate în raport în ceea ce priveşte oportunităţile de atenuare a impactului crizei economice indusă de pandemie. Dezavantajul este pachetul de măsuri anunţat de guvern pentru criză, care reprezentă doar 2,8% din PIB – una dintre cele mai mici rate din întreaga regiune a ESE.  	  	
Bosnia şi Herţegovina 	  	
Bosnia şi Herţegovina s-a numărat printre ţările cu performanţe medii în ceea ce priveşte măsurile impuse iniţial pentru stoparea evoluţiei pandemiei COVID-19. În ceea ce priveşte activitatea economică, economia bosniacă prezintă un risc mediu de a nu-şi putea aduce PIB-ul în 2021 la nivelurile pre-pandemice. Un fapt interesant este că în lunile de izolare şi carantină a fost ţara cu a doua cea mai mică scădere a producţiei industriale.  	  	
Bulgaria 	  	
Bulgaria se numără printre ţările din sud-estul Europei care prezintă un risc mediu de redresare a PIB-ului în 2021 la nivelurile sale pre-pandemice din 2019. Unul dintre factorii agravanţi în această direcţie este dependenţa acestei ţări de exporturi. Bulgaria avea al doilea cel mai mare raport dintre exporturi şi PIB în 2019 (după Slovenia). Având în vedere imprevizibilitatea evoluţiei pandemiei, incertitudinea canalelor de distribuţie şi posibilitatea unei încetări bruşte a comerţului reprezintă un risc extrem pentru economie. Valoarea măsurilor fiscale şi monetare pentru reducerea efectelor negative ale crizei s-a ridicat la 10,7% din PIB, fapt care poziţionează ţara pe locul al treilea din regiune, după Slovenia şi Serbia. Este important de menţionat că unele dintre aceste măsuri vizează consolidarea sistemului bancar şi nu stimularea directă a economiei.  	  	
Croaţia 	  	
Croaţia s-a numărat în topul performerilor privind măsurile impuse iniţial pentru stoparea evoluţiei pandemiei COVID-19 şi s-a lăudat cu cea mai mică rată de infectare din cadrul ESE la jumătatea lunii iunie, poziţionându-se într-o lumină favorabilă chiar şi după ultimele câteva săptămâni, când numărul de cazuri a început să crească din nou în toată regiunea. Deşi este printre puţinele ţări de la care se aşteaptă să nu-şi poată aduce, în următorul an, PIB-ul la niveluri dinaintea pandemiei, totuşi piaţa muncii ar trebui, în mare măsură, să poată să revină la nivelurile pre-pandemice în 2021, cu o rată a şomajului preconizată de 8%.  	  Kosovo 	
  Kosovo s-a numărat printre ţările cu performanţe medii în ceea ce priveşte măsurile impuse iniţial pentru stoparea evoluţiei pandemiei COVID-19. Pachetul iniţial de măsuri economice anunţat de guvern a rămas în urma majorităţii ţărilor din regiunea ESE, cu un procent de 2,8% din cel mai recent PIB anual al ţării. Mai mult, ţara este printre puţinele de la care se aşteaptă revenirea PIB-ul în 2021 la nivelul său din 2019.
  	  	Moldova  	  	
Moldova este una dintre cele două ţări din ESE (împreună cu Albania), care se află într-o poziţie favorabilă în ceea ce priveşte oportunităţile de atenuare a impactului crizei economice cauzată de pandemie, datorită sectorului agricol puternic. Cu toate acestea, Moldova este a doua cea mai vulnerabilă ţără din ESE în ceea ce priveste riscul de expunere măsurat prin cota consumului privat şi formarea brută de capital în economie.  	  	
Muntenegru 	  	
Analiza arată că Muntenegru este aşteptată să fie una dintre ţările din ESE cele mai afectate de recesiunea cauzată de COVID-19, atât din punctul de vedere al puterii, cât şi al duratei şi este puţin probabil ca, în 2021, să îşi readucă PIB-ul la nivelurile dinaintea pandemiei. În plus, pachetul iniţial de stimulare fiscală este scăzut în comparaţie cu valorile de referinţă regionale şi europene, iar lipsa reducerii dobânzilor ar putea de asemenea să împiedice recuperarea rapidă a investiţiilor şi a consumului. Cu toate acestea, reacţia guvernului la criză este pozitivă în domeniile politicii monetare, măsurilor specifice sectorului, sprijinului IMM-urilor şi protecţiei gradului de ocupare a forţei de muncă.  	  	
Macedonia de nord 	  	
Macedonia de Nord este cel mai slab performer din regiunea ESE din punctul de vedere al măsurilor impuse iniţial pentru stoparea evoluţiei pandemiei COVID-19. Rata sa de infectare a fost peste media globală chiar şi la jumătatea lunii iunie, înainte de apariţia unor noi vârfuri în numărul de cazuri în toată regiunea. Ţara are o expunere medie la pierderile preconizate din cauza pandemiei COVID-19 în cele mai vulnerabile sectoare.  	
  	Serbia 	  	
Cu toate că Serbia ar trebui să-şi readucă, în 2021, PIB-ul la nivelul dinaintea pandemiei, ţara prezintă un risc ridicat pentru pierderi în sectoarele cele mai vulnerabile la pandemia COVID-19. În plus, dat fiind că aceste sectoare generează mai mult de jumătate din totalul impozitelor plătite în ţară, Serbia este una dintre cele mai expuse trei ţări la scăderea veniturilor din impozite.  	  	
Slovenia 	  	
Pachetul economic iniţial al Sloveniei ca răspuns la criză reprezintă 13,4% din PIB, clasându-se pe primul loc în regiunea ESE. Guvernul speră că aceste măsuri vor reuşi să diminueze impactul crizei, deoarece estimările iniţiale au pus ţara printre cele care nu îşi vor readuce în 2021 PIB-ul la nivelurile dinaintea pandemiei. Cu toate acestea, Slovenia este ţara cea mai puţin expusă la şocurile din PIB provenite din consumul privat şi cheltuielile brute de capital. Aceste două componente au constituit doar 52% din PIB în 2019, ceea ce a oferit ţării suficientă libertate de mişcare şi acţiune în faţa pandemiei. "
SONDAJ Impactul pandemiei COVID-19 asupra IMM-urilor:  scăderi cu 50% a cifrei de afaceri pentru o treime din firme	Mai bine de o treime dintre acestea declară că cifra de afaceri pe durata pandemiei a scăzut la jumătate faţă de aceeaşi perioadă a anului trecut, iar peste 34% dintre firme şi-au pierdut mai mult de 50% dintre clienţi. Însă mai mult de jumătate (54%), consideră că există şi beneficii care pot fi extrase din parcurgerea acestei perioade de administrare a situaţiei de criză. Rezultatele aparţin unui sondaj realizat de Clubul Oamenilor de Afaceri Liberali (COAL). Eşantionul a cuprins 530 de respondenţi:  antreprenori, liberi profesionişti şi reprezentanţi ai mediului de afaceri în poziţie de middle şi top management, din industrii precum HoReCa, Turism, Transport, Evenimente, Comerţ online şi offline, Servicii, Producţie, Consultanţă, IT, Marketing & PR. Sondajul s-a desfăşurat online, în perioada 15 - 30 aprilie 2020. 80% dintre respondenţi provin din zona microîntreprinderilor şi întreprinderilor mici.  Doar 18% dintre firmele chestionate au declarat că activitatea lor s-a desfăşurat în mod normal pe perioada crizei pandemice, fără a fi redusă, în timp ce 45% şi-au scăzut activitatea cu peste 50%. Cu toate acestea, un procent de aproape 80% şi-au păstrat intactă echipa şi nu au efectuat concedieri. În ceea ce priveşte varianta de şomaj tehnic, pentru aceasta au optat un sfert dintre firme, pentru mai mult de jumătate din numărul angajaţilor lor. Pe de altă parte, 60% dintre acestea nu au apelat deloc la şomajul tehnic.  Telemunca a fost implementată de jumătate dintre respondenţi.  În ceea ce priveşte încrederea în autorităţi şi în modul de gestionare a acestei crize, sondajul COAL arată că peste 66% se declară satisfăcuţi, mulţumiţi şi foarte mulţumiţi de acţiunile luate de către Guvern. Printre cele mai apreciate atribute pozitive în gestionarea crizei s-au detaşat:  viteza de reacţie (40%), cunoaşterea problemei (39%), măsurile sociale (34%). Printre cele menţionate ca negative se numără măsurile economice (62%), coordonarea instituţională (40%) şi comunicarea (34%). Totodată, peste 85% dintre cei chestionaţi consideră că actualul Guvern ar trebui să folosească această situaţie de urgenţă în sensul unor transformări sistemice şi a unor reforme în regim accelerat. Aproape 90% consideră ca necesară, dezvoltarea în România, a unei infrastructuri proprii pentru producerea substanţelor, echipamentelor şi aparaturii medicale implicate în combaterea unei pandemii, fără să mai existe o dependenţă de importuri. O strategia precum "Produs în România, Consumat în România" se bucură de o susţinere foarte mare. Peste 60% din respondenţi consideră că o astfel de strategie ar avea un impact mare sau foarte mare.  În privinţa impactului asupra globalizării, circa 80% consideră că la nivel global vor avea loc schimbări dramatice şi 55% consideră că România ar trebui să diminueze raportarea la contextul global, printr-o abordare naţională şi un protecţionism economic. 
ANALIZĂ Când scăpăm de efectele economice negative generate de pandemie	"Potrivit acestuia, peste jumătate dintre liderii de business (54%) sunt de părere că perioada de redresare economică se va prelungi până în 2021. Cercetarea de specialitate arată că peste 52% dintre respondenţi au luat măsuri pentru a modifica actuala configuraţie, iar 41% susţin că vor investi în accelerarea automatizării.  
	  De asemenea, în timp ce jumătate dintre liderii de afaceri de la nivel global (49%) au raportat chiar şi înainte de actuala criză marje de profit similare sau mai mici decât cele de acum doi ani, aproape toate companiile (95%) se aşteaptă la scăderi suplimentare ale marjelor odată cu încetinirea economiei globale.  	  
	„Din punct de vedere strategic, pe o perioadă mai lungă de timp, criza COVID-19 va produce o schimbare a modului în care se desfăşoară afacerile. Vor fi regândite lanţurile de aprovizionare bazate pe furnizori principali localizaţi într-o singură ţară (de exemplu, China). Riscurile de întrerupere a aprovizionării şi a întregii activităţi sunt prea mari pentru a compensa costurile mai mici percepute iniţial. Impactul tehnologiei va fi unul major nu doar pentru a redefini modul de comunicare în companii, ci şi pentru a pune în aplicare procese mai agile, mai flexibile şi mai rezistente. Capitalul uman rămâne partea cea mai afectată a acestei pandemii şi, în acest sens, este esenţial ca liderii de afaceri şi cei politici să lucreze împreună pentru menţinerea sănătăţii şi a stabilităţii financiare a oamenilor”, explică consultanţii EY.  	  Potrivit sursei citate, 72% dintre companii au menţionat că aveau deja în derulare iniţiative majore de transformare, declanşate ca urmare a presiunilor asupra ţintelor de venituri şi de profit.  	  
Pe acest fond, 43% din totalul top managerilor executivi chestionaţi spun că, după revenirea la un oarecare nivel de normalitate, se vor concentra pe prioritizarea schimbărilor prin noi investiţii în digital şi tehnologie, iar 42% prin alocarea de capital la nivelul întregului portofoliu.  	  	
În ceea ce priveşte planurile post-criză, peste jumătate dintre directorii executivi (54%) susţin că se aşteaptă la o perioadă de revenire lentă, cu o prelungire a încetinirii activităţii economice până în anul 2021, în timp ce 38% anticipează un reviriment rapid şi o revenire la activitatea economică normală în trimestrul al III-lea al acestui an.  	
  La polul opus, doar 8% dintre cei intervievaţi consideră că va exista o perioadă prelungită de recesiune, cu o revenire a activităţii economice în 2022.  	  	
„Având în vedere că majoritatea companiilor pleacă de la premisa unei recuperări pe termen mediu, intenţiile de a căuta oportunităţi de fuziuni şi achiziţii în următoarele 12 luni se menţin la niveluri ridicate (56%) pe parcursul actualului ciclu de tranzacţii. Ca o consecinţă a COVID-19, directorii executivi din toată lumea au declarat că vor acorda mai multă atenţie rezistenţei la şocuri a companiilor vizate, atunci când evaluează o tranzacţie (38%) şi că anticipează o scădere a valorilor estimate ale tranzacţiilor (39%)”, reiese din studiul EY Global Capital Confidence Barometer.  	  	
EY este una dintre cele mai mari firme de servicii profesionale la nivel global, cu 284. 000 de angajaţi în peste 700 de birouri în 150 de ţări şi venituri de aproximativ 36,4 miliarde de dolari în anul fiscal încheiat la 30 iunie 2019. Prezentă în România din anul 1992, EY este liderul de pe piaţa serviciilor profesionale, cu birouri situate în Bucureşti, Cluj-Napoca, Timişoara, Iaşi şi Chişinău.  	  	
Global Capital Confidence Barometer evaluează gradul de încredere al companiilor în perspectivele economice şi identifică practicile conducerii în gestionarea planurile referitoare la capital - cadrul EY pentru gestionarea strategică a capitalului. Studiul a fost realizat pe un eşantion de peste 2. 900 de executivi din 45 de ţări, dintre care 70% aveau funcţii de CEO, CFO şi alte funcţii de conducere executivă superioară.  	  
	Structura veniturilor globale anuale ale companiilor cuprinse în cercetare a fost următoarea:  sub 500 milioane de dolari (25%), între 500 şi 999,9 milioane de dolari (25%), între 1 miliard şi 2,9 miliarde de dolari (18%), între 3 şi 4,9 miliarde de dolari (10%) şi peste 5 miliarde de dolari (22%).  	  	
De asemenea, 57% dintre companiile chestionate sunt listate public, 31% sunt netranzacţionate public, 9% sunt companii deţinute de către familii, iar 3% companii din portofoliul fondurilor de investiţii. "
Impactul pandemiei COVID-19 asupra afacerilor:  37% şi-au întrerupt total sau parţial activitatea, 27% vor apela în mod cert la şomajul tehnic	
„Marea majoritate a companiilor doresc să îşi păstreze angajaţii şi să reducă efectele negative asupra acestora. Din păcate, soluţiile sunt limitate şi dificil de anticipat într-un climat imprevizibil care duce la scăderea neaşteptată a veniturilor într-un termen foarte scurt. Efectul crizei este unul de domino, afectând tot mai mult industrii. Guvernul a luat un prim set de decizii, dar trebuie să continue monitorizarea foarte atentă a problemelor ca să reacţioneze la timp cu alte măsuri de sprijin şi, astfel, să salveze cât mai multe companii şi angajaţii acestora”, a declarat Daniel Anghel, Partener, Liderul serviciilor fiscale şi juridice PwC România. Studiul a inclus o serie de întrebări referitoare la întreruperea totală sau parţială a activităţii, restrângerea acesteia, reducerea cifrei de afaceri şi capacitatea de a plăti salariile. Conform răspunsurilor:  , 19% au întrerupt total activitatea , 18% au întrerupt parţial activitatea , 19% nu au întrerupt activitatea, estimează o scădere a cifrei de afaceri cu 25% şi au capacitatea de a plăti salariile , 10% nu au întrerupt activitatea, anticipează reducerea cifrei de afaceri cu 25% şi nu au capacitatea de a plăti salariile , 20% şi-au restrâns activitatea, iar afacerile se vor reduce cu mai mult de 25% , 14% nu preconizează o scădere a cifrei de afaceri. În acest context, munca de la domiciliu este o oportunitate companiile care o pot implementa datorită specificului activităţii. Conform studiului, 19% din companii au implementat munca la domiciliu obligatorie pentru toţi angajaţii.  „Munca de acasă a devenit posibilă pentru foarte multe companii datorită faptului că dispun de tehnologie şi au angajaţi bine pregătiţi care deţin competenţe digitale. În acelaşi timp, infrastructura digitală a României care se plasează printre cele mai performante din Europa contribuie la desfăşurarea activităţii fără sincope. La fel de importantă este cultura organizaţională în noile condiţii de lucru şi putem trage concluzia că organizaţiile care au investit în pregătirea digitală au un avantaj în prezent care va deveni şi mai valoros pe termen lung”, a arătat Ionuţ Sas, Partener, Leader People & Organisation PwC România.  Companiile cărora specificul activităţii nu le permite munca de la domiciliu şi ale căror afaceri sunt afectate negativ iau în calcul aplicarea prevederilor privind şomajul tehnic, astfel:  , 27% spun că le vor aplica cu siguranţă , 18% încă nu ştiu dacă le vor aplica pentru că sunt neclare , 18% încă nu ştiu dacă le vor aplica pentru că nu le-au analizat , 5% arată că mai degrabă nu le vor aplica pentru că actualele prevederi nu corespund specificului activităţii lor. „Angajatorii caută diferite metode de reducere a costurilor pentru a se menţine pe piaţă. Totuşi, în acest moment doar 11% iau în calcul concedierile şi majoritatea caută alte variante pentru a-şi păstra angajaţii, cum ar fi încurajarea concediului de odihnă sau a concediului fără plată parţial, oprirea sau reducerea programelor de training, sistarea angajărilor, eliminarea sau reducerea beneficiilor neobligatorii ori reducerea programului de lucru”, a spus Oana Munteanu, Senior Manager People & Organisation PwC România. Potrivit studiului aproape 30% dintre cei chestionaţi anticipează că vor avea capacitatea să plătească salariile în următoarele trei luni, în timp ce 42% nu au încă estimări în acest sens. Studiul PwC România HR Barometru a fost derulat în perioada 23-26 martie 2020 pe baza informaţiilor furnizate de 91 de companii din sectoarele:  bunuri de larg consum, auto (producţie şi distribuţie), transporturi, farmaceutic, IT&C, servicii financiare, energie (producţie, utilităţi, distribuţie), distribuitori (retail & logistică), servicii externalizate, altele. 
Analişti:  BCE va fi nevoită să ia noi măsuri pentru a contracara impactul pandemiei de coronavirus în zona euro	
Datele semnal referitoare la inflaţia din zona euro arată că inflaţia anuală, monitorizată îndeaproape de BCE, va fi de -0,2% în august, faţă de nivelul de 0,4% consemnat în iulie. În plus, inflaţia core, care exclude elemente volatile, cum ar fi preţurile energiei, a coborât în august la 0,4% în termeni anuali, de la 1,2% în iulie. Acesta a fost cel mai scăzut nivel atins de inflaţie de la înregistrarea acestui tip de date, în 2001. ”Este şocant”, a declarat Frederik Ducrozet, analist la firma Pictet Wealth Management. BCE a avertizat deja pieţele, în iunie, că se aşteaptă la o inflaţie scăzută în următorii doi ani. Banca a estimat la momentul respectiv că, în cel mai pesimist scenariu, inflaţia va accelera de la 0,2% în 2020 la 0,9% în 2022. Estimarea este cu mult sub ţinta de inflaţie a BCE, de aproape 2% pe termen mediu. ”Dacă inflaţia va rămâne foarte scăzută, BCE ar putea decide în decembrie să extindă programul de achiziţii de active ca reacţie la criză”, a declarat Florian Hense, economist at Berenberg. După datele de marţi referitoare la inflaţie, analiştii anticipează că BCE îşi va reduce estimările şi va modifica politica de stimulare în următoarele luni. ”Datele de astăzi referitoare la inflaţie pun serios sub semnul întrebării scenariul de bază al BCE privind inflaţia şi estimările din iunie referitoare la inflaţie”, a afirmat într-o notă Christopher Dembik, director penru analize macroeconomice la Saxo Bank. ”Pun presiune pe BCE înaintea reuniunii din 10 septembrie şi vor obliga Consiliul Guvernatorilor să adopte o politică mai permisivă pentru a răspunde îngrijorării investitorilor legate de nivelul scăzut la inflaţiei pe o perioadă mai lungă”, a mai afirmat analistul. Banca centrală urmează să îşi actualizeze estimările referitoare la inflaţie în septembrie. 
Ţările din G20 au alocat o sumă fără precedent de 1 1.000de miliarde de dolari pentru redresarea economică din criza provocată de noul coronavirus	
„Membrii G20 au adoptat măsuri imediate şi excepţionale pentru a răspunde impoctului pandemiei, inclusiv prin implementarea unor măsuri fiscale, monetare şi de stabilitate financiară fără precedent”, se arată într-un comunicat.  	
Cheltuielile totale efectuate până în prezent reprezintă mai mult de două ori produsul intern brut al Japoniei. Naţiunile G-20 au cheltuit, de asemenea, suma totală de 21 de miliarde de dolari pentru a spori pregătirea şi răspunsul la pandemie, arată comunicatul.  	Summitul organizat de Arabia Saudită, care se va desfăşura mai ales online, se concentrează pe restabilirea creşterii şi protejarea redresării economice globale, abordând în acelaşi timp criza umanitară şi şi de sănătate prelungită, la nivel global, creată de pandemie.  	
”Avem ocazia să ne recuperăm mai puternic şi mai durabil din această pandemie, cu o mai mare incluziune socială şi economică”, a declarat ministrul de finanţe al Arabiei Saudite, Mohammed al-Jadaan, care joacă un rol cheie în conturarea agendei summitului care va avea loc pe 21 - 22 noiembrie.  	
Colectiv, membrii G20 reprezintă aproximativ 80% din producţia economică mondială, două treimi din populaţia globală şi trei sferturi din comerţul internaţional.  	
Grupul include Argentina, Australia, Brazilia, Canada, China, Franţa, Germania, India, Indonezia, Italia, Japonia, Mexic, Coreea, Rusia, Arabia Saudită, Africa de Sud, Turcia, Regatul Unit, Statele Unite şi Europa Uniune. "
UE propune „soluţii rapide” pentru liberalizarea pieţei de capital, pentru a încuraja investiţiile în companii afectate de criza coronavirusului	
"Propunerile vor include reglementări mai relaxate referitoare la finanţarea analizelor efectuate de brokeri privind companiile mici şi mijlocii şi ridicarea restricţiilor pentru tranzacţiile cu instrumente derivate în domeniul energiei.  	  	
Deşi obiectivul imediat este criza coronavirusului, multe dintre schimbări sunt aşteptate să devină permanente. De asemenea, sunt aşteptate şi alte schimbări, UE intenţionând să construiască o Uniune a Pieţelor de Capital şi să concureze cu Londra post-Brexit, ca centru financiar.  	  	
Schimbările reflectă o serie de modificări rapide ale reglementărilor bancare, pentru a asigura continuarea creditării pentru companii şi a gosposăriilor afectate de măsurile de distanţare.  	  
	”Statele membre ale UE au fost grav afectate de criza economică rezultată în urma pandemiei de Covid-19. Acest lucru necesită o reacâie rapidă pentru susţinerea participanţilor de pe piaţa de capital”, arată documentele în fază de proiect. "
Banca Franţei:  Economia franceză începe să-şi revină	
"Banca centrală franceză a estimat în iunie că a doua mare economie a zonei euro va funcţiona cu 12% sub nivelul normal până la sfârşitul lunii iunie, comparativ cu o reducere de 32% la începutul restricţiilor impuse la sfârşitul lunii martie din cazua noului coronavirus.  	  Banca Franţei urmează să îşi actualizeze estimările marţi, în funcţie de respunsurile date de mii de companii într-un sondaj lunar referitor la climatul de afaceri.  	  	”Redresarea are loc cel puţin aşa cum ne-am aşteptat şşi poate ceva mai bine”, a afirmat Villeroy la televiziunea LCI.  
	  În luna iunie, banca centrală a anticipat că economia s-a contractat probabil cu 15% în trimestrul al doilea.  	  	
Duminică, Villeroy a declarat că evoluţia economiei ”ar putea fi ceva mai bună”. "
Airbus va desfiinţa 15. 000 de locuri de muncă pentru a supravieţui crizei coronavirusului	"Cel mai mare grup aerospaţial din Europa a arătat că va desfiinţa aproximativ 5. 000 de locuri de muncă în Franţa, 5. 100 în Germania, 900 în Spania, 1. 700 în Marea Britanie şi 1. 300 în alte regiuni, pentru un total de 14. 000.  	
Compania convenise deja desfiinţarea a 900 de locuri de muncă la divizia Premium AEROTEC din Germania.  	Planul depinde de discuţiile cu sindicatele, care şi-au reînnoit imediat angajamentele de a se opune concedierilor forţate.  	
Airbus a refuzat să le excludă, dar doreşte plecări voluntare, pensionări anticipare şi scheme de angajare part-time pe termen lung.  	
Grupul doreşte să încheie un acord referitor la restructurarea forţei de muncă până în 2021.  	”Va fi o luptă puternică pentru a salva locuri de muncă”, a declarat Francoise Vallin, reprezentant al sindicatului CFE-CGC.  
	Un oficial al Ministerului francez al Finanţelor a declarat că guvernul se aştepta ca Airbus să utilizeze instrumentele pe care le-a pus la dispoziţie pentru a reduce numărul de reduceri de locuri de muncă. 
 	Pe 3 iunie, Reuters a relatat că obiectivele de producţie reduse ale Airbus au indicat renunţarea la 14. 000 de posturi cu normă întreagă.  
	Surse sindicale franceze au anticipat marţi un număr de 15. 000 şi s-au angajat să combată concedierile obligatorii.  	
Airbus are o forţă de muncă de 135. 000 de oameni, grupul fiind puternic populat cu veterani care au participat la dezvoltarea aeronvei A320. Aproximativ 37% din personal urmează să se pensioneze în acest deceniu.  	Sindicatul Force Ouvriere şi alţii au spus că se vor opune oricăror reduceri obligatorii.  	Surse din industrie au afirmat că Airbus îşi bazează restructurarea pe o reducere de 40% a producţiei de aeronave, timp de doi ani.  
	Pe aceeaşi temă:  Aproape jumătate dintre americani sunt şomeri Celebra companie Cirque du Soleil şi-a cerut falimentul. 3. 500 de angajaţi au fost concediaţi"
Raport BNR:  Efectele pandemiei asupra economiei româneşti	
Semnele încetinirii activităţii economice au putut fi observate în ponderea importantă a companiilor care estimează scăderea activităţii cu mai mult de 25%, creşterea ratei şomajului în luna aprilie 2020 până la 4,8%, trimiterea în şomaj tehnic a peste 1 milion de angajaţi din economie pe perioada stării de urgenţă pe fondul întreruperii parţiale sau complete a activităţii şi majorarea deficitului bugetar la 6,7% din produsul intern brut. Odată cu pandemia, riscurile sistemice la adresa stabilităţii financiare din România au crescut substanţial, afirmă Banca Naţională. Au apărut două riscuri severe, respectiv reducerea rapidă a încrederii investitorilor în economiile emergente şi deteriorarea echilibrelor macroeconomice interne. Raportul precedent al BNR nu identifica niciun risc sistemic sever, doar două riscuri ridicate. Un al treilea risc ridicat este cel privind cadrul legislativ incert şi impredictibil în domeniul financiar-bancar. Alte două riscuri sunt de intensitate moderată şi privesc nerambursarea creditelor contractate de către sectorul neguvernamental şi accesul la finanţare a economiei reale. BNR estimează că toate cele cinci riscuri vor creşte, în perioada următoare.  Cele mai afectate sectoare BNR a identificat 17 sub-sectoare economice care pot fi puternic afectate de contextul economic generat de pandemia COVID-19 şi, respectiv, 17 sectoare care pot fi afectate de o manieră moderată. Printre sectoarele şi subsectoarele pentru care se anticipează un impact ridicat se numără:  industria textilă, industria prelucrătoare, industria auto, transporturi aeriene, hoteluri şi restaurante, tranzacţii imobiliare, agenţii turistice şi turoperatori, activităţi de spectacole, culturale şi recreative.  Câteva din sectoarele cu impact moderat sunt următoarele:  industria alimentară, industria prelucrătoare, construcţii, comerţ, curierat, depozitare, transporturi terestre şi pe apă. Cum este afectată populaţia Banca Naţională este de părere că şi populaţia va fi afectată de pandemia de coronavirus, prin diminuarea veniturilor şi prin deteriorarea condiţiilor de pe piaţa imobiliară. În plus, inegalităţile sociale s-ar putea accentua, cea mai vulnerabilă categorie a forţei de muncă fiind de regulă reprezentată de cei cu abilităţi mai scăzute, care desfăşoară activităţi ce nu pot fi sistate sau tinerii. Totodată, vor scădea sumele trimise de românii care lucrează în străinătate, din cauza revenirii în ţară a unui număr ridicat de emigranţi. În schimb, BNR estimează că românii vor economisi din ce în ce mai mult, în valută, din precauţie.  Oportunităţi Separat de problemele cauzate de pandemie economiei româneşti, BNR întrevede şi o serie de oportunităţi, respectiv restructurarea economiei româneşti prin încurajarea activităţilor cu grad de tehnologizare ridicat, dar şi prin accelerarea procesului de digitalizare a economiei şi ieşirea de pe piaţă a firmelor neviabile din punct de vedere economic. BNR estimează că industria alimentară poate deveni un sector strategic în România, deoare ce situaţiile financiare arată că această industrie este un sector profitabil, deşi performanţa nu este foarte sustenabilă. Un alt sector strategic în contextul actual este cel al industriei produselor farmaceutice şi activităţile referitoare la sănătatea umană, mai consideră BNR. 
Banca Mondială:  Economia mondială se confruntă cea mai gravă criză din ultimii 150 de ani	Banca Mondială a avertizat într-un raport că ponderea ţărilor care vor intra în recesiune în acelaşi timp nu a mai fost atât de mare cel puţin din anul 1870.  Până la 90% din cele 183 de economii examinate de instituţie vor suferi de pe urma scăderii nivelului produsului intern brut (PIB) în 2020, peste cele 85% de economii care au suferit de recesiune în Marea Depresiune din anii 1930. Organizaţia a transmis că scăderea PIB-ului mondial va fi cea mai abruptă de după cel de-al Doilea Război Mondial. Banca Mondială şi-a redus dramatic aşteptările de creştere şi prognozează că PIB-ul global va scădea cu 5,2% în acest an, într-o depresiune economică de peste două ori mai adâncă decât recesiunea declanşată de criza financiară din 2008. Instituţia trage alarma cu privire la lovitura pe care o vor încasa în special ţările mai sărace, precizând că se aşteaptă la prima creştere anuală a nivelului net global al sărăciei din ultimele două decenii. Se anticipează că activitatea economică în rândul economiilor avansate va scădea 7% în acest an, deoarece cererea internă şi oferta, comerţul şi finanţele sunt puternic perturbate de răspândirea bolii şi de măsurile de blocare folosite pentru a o opri. În schimb, în ţările în care restricţiile dure nu au fost folosite la fel de mult pentru combaterea virusului şi în care plasele de siguranţă ale guvernului nu sunt la fel de extinse, se estimează că nivelul PIB va scădea cu 2,5%. Banca Mondială a declarat că aceasta va marca primul declin anual pentru aceste ţări ca grup în cel puţin 60 de ani. Se estimează că veniturile pe cap de locuitor vor scădea cu 3,6% în întreaga lume, ceea ce organizaţia a avertizat că va trimite milioane de oameni în sărăcie extremă în acest an. Banca Mondială a avertizat luna trecută că pandemia va împinge 60 de milioane de oameni în sărăcie extremă în acest an, deşi este probabil ca instituţia să crească drastic această estimare. În contextul colapsului economic actual, Banca Mondială a transmis că pandemia Covid-19 este pe cale să se claseze ca a patra cea mai rea recesiune globală din cele 14 petrecute în ultimii 150 de ani. Începând cu anul 1870, ea a fost depăşită în ceea ce priveşte severitatea doar de criza de la izbucnirea Primului Război Mondial în 1914, de Marea Depresiune din 1930-32 şi de demobilizarea trupelor în urma celui de-al Doilea Război Mondial în 1945-46. 
BNR reduce din nou dobânda de politică monetară, ca răspuns la criză
	Consiliul de administraţie al Băncii Naţionale a României întrunit în şedinţa de astăzi, 29 mai 2020, a hotărât reducerea ratei dobânzii de politică monetară la nivelul de 1,75 la sută pe an de la 2 la sută pe an începând cu data de 2 iunie. CA al BNR a mai decis reducerea ratei dobânzii pentru facilitatea de depozit la 1,25 la sută pe an, de la 1,50 la sută pe an şi a ratei dobânzii aferente facilităţii de creditare (Lombard) la 2,25 la sută pe an de la 2,50 la sută pe an. Totodată, BNR a hotărât păstrarea nivelurilor actuale ale ratelor rezervelor minime obligatorii pentru pasivele în lei şi în valută ale instituţiilor de credit;   Banca Naţională va continua să efectueze operaţiuni repo şi să cumpere titluri de stat în lei de pe piaţa secundară. „Economia globală şi perspectiva acesteia au fost puternic afectate de impactul advers major şi de incertitudinile fără precedent generate de pandemia de coronavirus, împreună cu măsurile restrictive aplicate de autorităţi în scopul limitării extinderii ei.  În vederea amortizării lor, numeroase bănci centrale din economiile avansate şi cele emergente, incluzând BCE şi băncile centrale din regiune, au luat măsuri de relaxare a conduitei politicii monetare şi de ameliorare a condiţiilor financiare, ce au inclus reduceri ale ratelor dobânzilor de politică monetară, cumpărări de active financiare şi furnizare de lichiditate prin operaţiuni reversibile, chiar şi pe termen lung.  La rândul său, Banca Naţională a României a reacţionat prompt în acest context, Consiliul de administraţie al BNR adoptând în şedinţa de urgenţă convocată în data de 20 martie un pachet de măsuri menit să atenueze impactul economic al pandemiei, dar şi să consolideze lichiditatea din sistemul bancar, în vederea funcţionării fluente a pieţei monetare şi a altor segmente ale pieţei financiare, precum şi a finanţării în bune condiţii a economiei reale şi a sectorului bugetar. Acesta a inclus reducerea ratei dobânzii de politică monetară cu 0,50 puncte procentuale, până la 2,00 la sută şi îngustarea coridorului ratelor dobânzilor facilităţilor permanente la ±0,5 puncte procentuale, de la ±1 punct procentual, implicând menţinerea neschimbată a ratei dobânzii pentru facilitatea de depozit, la 1,50 la sută, şi scăderea cu 1 punct procentual a ratei dobânzii pentru facilitatea de creditare, la 2,50 la sută. Totodată, s-a decis efectuarea de operaţiuni repo în vederea furnizării de lichiditate instituţiilor de credit, precum şi cumpărarea de titluri de stat în lei de pe piaţa secundară”, afirmă Banca Naţională, într-un comunicat. Potrivit instituţiei, pe plan intern, impactul economic sever al pandemiei de coronavirus – de natură să provoace o turnură abruptă în cursul economiei româneşti la mijlocul acestui an – a început să fie reflectat de cele mai recente date statistice.  Rata anuală a inflaţiei IPC a rămas constantă în luna martie, la 3,05 la sută, pentru ca în aprilie să coboare la 2,68 la sută (de la 4,0 la sută în luna decembrie 2019). Scăderea acesteia faţă de decembrie 2019 a fost determinată de efecte de bază dezinflaţioniste şi de declinul accentuat al preţului petrolului, alături de eliminarea supraaccizei la carburanţi.  Rata anuală a inflaţiei CORE2 ajustat (care elimină din calculul inflaţiei IPC preţurile administrate, volatile, ale produselor din tutun şi ale băuturilor alcoolice) a tins însă să crească uşor pe parcursul primelor patru luni ale acestui an, contrar previziunilor, ajungând în aprilie la 3,7 la sută, de la 3,66 la sută în luna decembrie 2019. Evoluţia este atribuibilă unor schimbări în structura consumului survenite în contextul măsurilor de distanţare socială, asociate şi cu probabile sincope şi creşteri de costuri apărute în lanţurile de producţie şi aprovizionare, suprapuse presiunilor inflaţioniste persistente pe partea cererii şi a costurilor salariale.  Rata medie anuală a inflaţiei IPC şi cea calculată pe baza indicelui armonizat al preţurilor de consum au scăzut până la 3,7 la sută în luna martie şi 3,6 la sută în luna aprilie, de la valorile de 3,8 la sută şi, respectiv, 3,9 la sută, înregistrate în intervalul decembrie 2019 -februarie 2020.  Potrivit datelor preliminare, creşterea economică a decelerat vizibil în trimestrul I 2020 - la 2,7 la sută, de la 4,3 la sută în trimestrul anterior –, chiar dacă în primele două luni ale anului a rămas deosebit de robustă. În acelaşi timp, deficitul balanţei comerciale şi-a accelerat considerabil creşterea, pe fondul unui declin mai ridicat al exporturilor comparativ cu cel al importurilor de bunuri şi servicii. Drept consecinţă, dinamica deficitului de cont curent s-a reamplificat, în pofida îmbunătăţirii balanţelor veniturilor primare şi secundare.  Condiţiile de pe piaţa financiară s-au ameliorat ulterior adoptării deciziilor de politică monetară şi după depăşirea la finele lunii martie a vârfului tensiunilor generate de criza COVID-19. Principalele cotaţii ale pieţei monetare interbancare au cunoscut o ajustare descendentă semnificativă în ultima decadă a lunii martie şi au continuat apoi să coboare treptat, iar randamentele titlurilor de stat în lei s-au redus progresiv, în condiţiile volumului sporit de lichiditate injectat de BNR prin intermediul operaţiunilor repo efectuate pe baze bilaterale şi prin cumpărări de titluri de stat în lei de pe piaţa secundară. Totodată, cursul de schimb leu/euro şi-a atenuat fluctuaţiile, oscilând într-un interval restrâns, inclusiv în condiţiile unei ameliorări a sentimentului pieţei financiare internaţionale.  Activitatea de creditare a rămas relativ intensă în martie, pentru ca în aprilie să resimtă efectele crizei pandemice. Astfel, stocul de credite acordat sectorului privat s-a contractat uşor, dinamica lui anuală scăzând la 5,7 la sută, de la 6,9 la sută în luna anterioară. Ponderea în total credit a componentei în lei s-a redus uşor, la 67,1 la sută de la 67,6 la sută în decembrie 2019. În şedinţa de astăzi, Consiliul de administraţie al BNR a analizat şi aprobat Raportul asupra inflaţiei, ediţia mai 2020, document ce încorporează cele mai recente date şi informaţii disponibile. Actualele previziuni macroeconomice au fost realizate în condiţii de incertitudine extrem de ridicată şi de dificultăţi maxime, date fiind multiplele necunoscute privind evoluţia şi implicaţiile pandemiei şi ale măsurilor asociate. Noul scenariu arată o modificare a traiectoriei anticipate a ratei anuale a inflaţiei mai cu seamă în a doua parte a orizontului prognozei. Astfel, după o scădere moderată în trimestrul II, rata anuală a inflaţiei este aşteptată să urce din nou în jumătatea superioară a intervalului ţintei în a doua parte a anului curent, pentru ca apoi să se repoziţioneze şi să se menţină în jurul punctului central al ţintei până la finele orizontului proiecţiei, pe fondul manifestării presiunilor dezinflaţioniste ale deficitului de cerere agregată. Incertitudinile asociate perspectivei inflaţiei sunt neobişnuit de înalte, date fiind natura fără precedent a unui asemenea şoc economic pe plan naţional şi la nivel global, implicând închideri bruşte ale activităţii unor companii şi sectoare de activitate, dar şi modificări ale comportamentului de consum. Surse majore de incertitudine sunt şi viteza de redresare a economiei ulterior eliminării graduale a măsurilor restrictive şi eficacitatea acţiunilor şi programelor de sprijinire a companiilor şi populaţiei. Pe plan intern, incertitudini semnificative sunt asociate conduitei politicii fiscale şi a celei de venituri, dar şi funcţionării mecanismului de transmisie a politicii monetare în contextul proiectelor legislative care vizează sistemul bancar. Incertitudini şi riscuri sporite decurg de asemenea din contracţia economiei zonei euro şi a celei globale, precum şi din evoluţiile de pe pieţele financiare internaţionale, în contextul crizei generate de pandemia de coronavirus.  În şedinţa de astăzi, pe baza evaluărilor şi a datelor disponibile în acest moment, dar şi a incertitudinilor extrem de ridicate, Consiliul de administraţie al BNR a hotărât reducerea ratei dobânzii de politică monetară la nivelul de 1,75 la sută pe an de la 2,0 la sută pe an începând cu data de 2 iunie 2020;   totodată, a decis reducerea la 1,25 la sută pe an, de la 1,50 la sută pe an a ratei dobânzii pentru facilitatea de depozit, şi la 2,25 la sută pe an de la 2,50 la sută pe an a ratei dobânzii aferente facilităţii de creditare (Lombard). De asemenea, Consiliul de administraţie al BNR a decis păstrarea nivelurilor actuale ale ratelor rezervelor minime obligatorii pentru pasivele în lei şi în valută ale instituţiilor de credit. În condiţiile unui deficit de lichiditate pe piaţa monetară, Consiliul de administraţie al BNR a hotărât continuarea efectuării de operaţiuni repo şi a cumpărării de titluri de stat în lei de pe piaţa secundară, cu păstrarea stabilităţii pe piaţa financiară. Concomitent, se va urmări menţinerea rezervelor internaţionale, inclusiv a celor valutare, la un nivel optim.  Deciziile Consiliului de administraţie al BNR au ca scop asigurarea şi menţinerea stabilităţii preţurilor pe termen mediu, într-o manieră care să contribuie la realizarea unei creşteri economice sustenabile şi în condiţiile păstrării stabilităţii financiare. 
Deficitul bugetar a explodat la 26 miliarde lei, după primele patru luni, din cauza pandemiei	
"Execuţia bugetară pe primele patru luni publicată miercuri de Ministerul Finanţelor arată că mai mult de jumătate din deficitul de 26,82 miliarde lei este generat de sumele lăsate în mediul economic prin facilităţile fiscale adoptate pentru combaterea efectelor epidemiei de COVID-19.  	
Guvernul estimează că deficitul bugetar al României va ajunge la 6,7% în acest an, atât în termeni cash, cât şi ESA.  	„Creşterea deficitul bugetar aferent primelor patru luni ale anului curent, comparativ cu cel înregistrat în perioada similară a anului trecut, este explicată în principal de evoluţia nefavorabilă a încasărilor bugetare în lunile martie si aprilie ca urmare a amânarea plăţii unor obligaţii fiscale de către agenţii economici pe perioada stării de urgenţă (11,1 miliarde lei) şi restituirile suplimentare de TVA de 3,11 miliarde lei pentru susţinerea lichidităţii în sectorul privat cu un impact semnificativ în martie, în timp ce în luna aprilie dinamica veniturilor a revenit în teritoriul pozitiv. De asemenea, pe partea de cheltuieli, faţă de creşterea bugetară prin efectul legilor s-a înregistrat o creştere a cheltuielilor de investiţii cu 3,15 miliarde lei faţă de aceeaşi perioadă a anului precedent, precum şi plăţi cu caracter excepţional generate de epidemia COVID-19 de aproximativ 1,2 miliarde lei”, arată Ministerul Finanţelor.  Veniturile bugetului general consolidat 		
Veniturile bugetului general consolidat au însumat 98,21 miliarde lei în primele patru luni ale anului 2020, în scădere cu 1,3% faţă de nivelul înregistrat în perioada similară a anului trecut, reflectând contracţia încasărilor bugetare în martie (-25,1% an/an), ca urmare a facilităţilor fiscale acordate pentru susţinerea economiei în contextul instituirii stării de urgenţă. În luna aprilie veniturile totale au crescut cu 1,16 miliarde lei, respectiv 4,7%, susţinute de dinamica veniturilor fiscale (impozit pe profit, impozit pe salarii şi venit şi accize) şi sume primite de la UE în contul plăţilor efectuate.  		
Încasările din impozitul pe salarii şi venit au înregistrat 7,85 miliarde lei în primele patru luni ale anului curent, cu 7,9% mai mari faţă de perioada similară a anului trecut. Această majorare a fost susţinută de creşterea numărului de salariaţi cu 0,5% şi a câştigului mediu brut la nivelul economiei cu 8,5% în perioada decembrie-martie 2020 comparativ cu perioada similară a anului precedent.  		
În structură, cea mai importantă categorie - încasările din impozitul pe salarii au crescut cu 3,1% în primele patru luni. După un avans însemnat în primele două luni, se remarcă o decelerare în martie-aprilie (datorată atât prorogării termenului de plată a impozitului pe venit, odată cu instituirea stării de urgenţă, cat şi încetinirii câştigului salarial în economie la 6,7% în martie).  Contribuţiile de asigurări au înregistrat 36,24 miliarde lei în primele patru luni ale anului 2020 şi prezintă o creştere de 1,1% faţă de nivelul înregistrat în perioada corespunzătoare a anului trecut. Similar evoluţiei veniturilor din impozitul pe venit, dinamica încasărilor din contribuţii sociale a fost influenţată de decelerarea fondului de salarii din economie. Totodată, contribuţiile sociale au fost afectate de modificarea bazei de calcul a CAS şi CASS datorată de salariaţii cu contract individual de muncă cu timp parţial şi de prorogarea termenului de plată a declaraţiei unice privind impozitul pe venit şi contribuţiile sociale datorate de persoanele fizice de la 15 martie 2020 la data de 25 mai 2020 inclusiv.  		
Prorogarea termenului de plată a condus la reducerea veniturilor din contribuţii sociale în luna aprilie (-1,7%, an/an), încasările fiind cu 1,46 miliarde lei mai reduse decât obligaţiile fiscale declarate de către contribuabili.  		
Încasările din impozitul pe profit au însumat 6,46 miliarde lei în primele patru luni ale anului curent, în scădere cu 8,2% (-0,57 miliarde lei) faţă de perioada corespunzătoare a anului trecut. Evoluţia negativă este explicată de amânarea achitării unor obligaţii fiscale în lunile martie de către contribuabilii plătitori de impozit pe profit (OUG nr. 29/2020) şi de bonificaţiile de 5% pentru marii contribuabili, respectiv 10% pentru contribuabilii mici şi mijlocii, acordate pentru plata la scadenţă a impozitului pe profit (OUG 33/2020, impact de 219 miioane. lei). Totuşi, acordarea bonificaţiilor a condus la o dinamică pozitivă a veniturilor din impozitul pe profit în aprilie, de 27,6% (an/an).  		
Încasările din TVA au înregistrat 15,94 miliarde lei în primele patru luni ale anului 2020, în scădere cu 18,8% faţă de nivelul înregistrat în perioada similară a anului trecut.  		Evoluţia încasărilor nete de TVA în primele patru luni ale anului a fost influenţată negativ de:  (i) creşterea rambursărilor de TVA cu 51,7% (an/an), nivelul record al acestora fiind atins în luna martie, odată cu instituirea stării de urgenţă, cu scopul de a asigura companiilor un nivel de lichiditate suplimentar pe perioada stării de urgenţă;   (ii) prorogarea termenului de plată pentru lunile martie - aprilie;   (iii) evoluţiile economice nefavorabile din sectoarele economice, începând cu luna martie, pe fondul instituirii stării de urgenţă:  comerţul cu amănuntul, serviciile de piaţă prestate populaţiei şi industria.  		
Veniturile din accize au însumat 10,15 miliarde lei în primele patru luni ale anului 2020 şi prezintă un avans de 12,5% faţă de nivelul înregistrat în perioada similară a anului trecut.  		Veniturile din accizele pentru produse energetice au scăzut în primele patru luni ale anului cu 9,6% an/an, în principal ca urmare a reducerii încasărilor în lunile martie (-10,9% an/an) şi aprilie (-36,6%), de altfel aşteptată în contextul instituirii stării de urgenţă. Veniturile din accizele pentru produsele din tutun au înregistrat în primele patru luni ale anului un avans semnificativ de 40,34% (an/an), susţinut şi de majorarea nivelului accizei la ţigarete cu 4,2%.  		Veniturile din taxele pe utilizarea bunurilor au înregistrat 1,97 miliarde lei, în creştere cu 50,6% comparativ cu primele patru luni ale anului 2019, inclusiv încasările din taxele pentru prelungirea unor licenţe a frecvenţelor radio (HG nr. 226/2020).  		Veniturile nefiscale au înregistrat 7,36 miliarde lei în primele patru luni ale anului 2020, în creştere cu 7,0% faţă de încasările din aceeaşi perioadă a anului 2019. Dinamica pozitivă a veniturilor nefiscale a fost atenuată de scăderea încasărilor din luna aprilie. Sumele rambursate de Uniunea Europeană în contul plăţilor efectuate şi donaţii au totalizat 5,9 miliarde lei în primele patru luni ale anului 2020, în creştere cu 15,2% faţă de perioada similară a anului trecut.  Cheltuielile bugetului general consolidat 		
Cheltuielile bugetului general consolidat în sumă de 125,03 miliarde lei au crescut în termeni nominali cu 12,7% faţă de aceeaşi perioadă a anului precedent. Exprimate ca procent din Produsul Intern Brut, cheltuielile au înregistrat o creştere cu 1,1 puncte procentuale de la 10,5% din PIB 2019 la 11,6% din PIB în 2020. Majorarea cheltuielilor se datorează şi măsurilor care au fost avute în vedere pentru combaterea epidemiei de COVID-19, respectiv a sumelor necesare finanţării în regim de urgenţă a cheltuielilor de gestionare a situaţiei epidemiologice cauzate de răspândirea coronavirusului SARS-CoV-2, pe de o parte, precum şi a măsurilor cu caracter excepţional, în domeniul social şi economic, pentru diminuarea efectelor negative asupra economiei cauzate de măsurile adoptate pentru limitarea infectării în rândul populaţiei. Astfel, doar în luna aprilie s-au plătit 312 milioane lei pentru indemnizaţii acordate pe perioada suspendării temporare a contractului individual de muncă din iniţiativa angajatorului, 95,9 milioane lei pentru indemnizaţii acordate pentru alţi profesioniştii, precum şi pentru persoanele care au încheiate convenţii individuale de muncă care întrerup activitatea ca urmare a efectelor SARS-CoV-2, 0,2 mil lei pentru indemnizaţii acordate părinţilor pentru supravegherea copiilor pe perioada închiderii temporare a unităţilor de învăţământ.  Cheltuielile de personal au însumat 35,07 miliarde lei, în creştere cu 6% comparativ cu aceeaşi perioadă a anului precedent, reflectându-se majorările salariale, îndemnizaţia de hrană, atât cele aplicate începând cu 1 ianuarie 2019, acordate în temeiul Legii cadru nr. 153/2017 privind salarizarea personalului plătit din fonduri publice, cât şi majorările salariale aplicate cu 1 ianuarie 2020. Exprimate ca pondere în PIB, cheltuielile de personal reprezintă un nivel de 3,2% din PIB , cu 0,1 puncte procentuale peste nivelul din aceeaşi perioadă a anului anterior. Cheltuielile de personal în luna aprilie au fost de 8,85 miliarde lei, înregistrându-se anumite economii faţă de lunile precedente.  Cheltuielile cu bunuri şi servicii au fost 16,70 miliarde lei, în creştere cu 19,5% faţă de anul precedent. În cadrul bugetului general consolidat, majorările faţă de medie se înregistrează la nivelul administraţiei locale (22,9%) şi la instituţiile publice finanţate integral sau parţial din venituri proprii (22,5%), majorări determinate în special de plăţi suplimentare pentru medicamente, materiale sanitare, reactivi şi alte produse necesare diagnosticării şi tratării pacienţilor infectaţi cu coronavirusul SARS-CoV-2.  		
De asemenea, o creştere se reflectă şi la bugetul Fondului naţional unic de asigurări sociale de sănătate de 14,8% faţă de aceeaşi perioadă a anului anterior determinată de deconturile mai mari pentru plata medicamentelor care fac obiectul contractelor cost-volum rezultat şi pentru decontarea serviciilor medicale în ambulatoriu.  Cheltuielile cu asistenţa socială au fost de 43,72 miliarde lei în creştere cu 17,2% comparativ cu aceeaşi perioadă a anului precedent. Evoluţia cheltuielilor cu asistenţa socială a fost influenţată, în principal, de majorarea punctului de pensie, începând cu 1 septembrie 2019, cu 15%, respectiv de la 1. 100 lei la 1. 265 lei, a îndemnizaţiei sociale pentru pensionari garantată cu 10%, majorarea alocaţiilor de stat pentru copii începând cu 1 mai 2019, precum şi indexarea acestora cu rata inflaţiei din anul 2019, începând cu 1 ianuarie 2020. Totodată, începând cu luna aprilie s-au realizat plăţi determinate de măsurile care au fost luate cu caracter excepţional, în domeniul social şi economic, pentru diminuarea efectelor negative generate de pandemia de COVID 19, cum ar fi plata pentru indemnizaţii acordate pe perioada suspendării temporare a contractului individual de muncă din iniţiativa angajatorului în valoare de 312 milioane lei şi pentru indemnizaţii acordate pentru alţi profesioniştii, precum şi pentru persoanele care au încheiate convenţii individuale de muncă care întrerup activitatea ca urmare a efectelor SARS-CoV-2 în valoare de 95,9 milioane lei. De asemenea, se continuă ritmul accelerat de decontări ale indemnizaţiilor de asigurări sociale de sănătate pentru concedii medicale în scopul diminuării stocului de plăţi restante aferente acestora, astfel că în luna aprilie plăţile au fost de 365,9 milioane lei.  Cheltuielile cu subvenţiile au fost de 3 miliarde lei, cea mai mare parte dintre acestea fiind alocate către sectorul agricol, respectiv ajutoarele naţionale tranzitorii în sectorul vegetal şi zootehnic.  Alte cheltuieli au fost de 1,91 miliarde lei, reprezentând, în principal, sume aferente titlurilor de plată emise de Autoritatea Naţională pentru Restituirea Proprietăţilor, conform legislaţiei în vigoare, burse pentru elevi şi studenţi, alte despăgubiri civile, precum şi indemnizaţii acordate părinţilor pentru supravegherea copiilor pe perioada închiderii temporare a unităţilor de învăţământ (0,2 milioane lei).  Cheltuielile privind proiectele finanţate din fonduri externe nerambursabile (inclusiv subvenţiile de la Uniunea Europeană aferente agriculturii) au fost de 6,91 miliarde lei, cu 20,5% mai mari comparativ cu aceeaşi perioadă a anului precedent.  Cheltuielile pentru investiţii, care includ cheltuielile de capital, precum şi cele aferente programelor de dezvoltare finanţate din surse interne şi externe, au fost în valoare de 9,96 miliarde lei, cu 46,3% mai mult decât aceeaşi perioadă a anului precedent. În cadrul bugetului general consolidat, majorările apar la bugetul de stat şi la bugetele locale atât din fonduri naţionale, cât şi aferente proiectelor finanţate din fonduri externe nerambursabile.  		De asemenea, din bugetul Ministerului Afacerilor Interne s-au plătit 191,9 milioane lei pentru achiziţionarea de produse - stocuri de urgenţă medicală, inclusiv scannere termice pentru combaterea răspândirii infecţiei cu coronavirusul SARS-COV-2. "
FMI:  Economia globală va avea nevoie de mai mult timp să se refacă din şocul epidemiei de coronavirus, faţă de aşteptările iniţiale	
Georgieva a spus că Fondul va revizui probabil în sens negativ estimarea referitoare la o scădere de 3% a economiei mondiale în 2020, dar nu a oferit detalii. Revizuirea ar duce şi la modificarea previziunii privind redresarea parţială, printr-un avans de 5,8%, în 2021. Într-un interviu acordat Reuters, şefa FMI a spus că datele primite din întreaga lume sunt sub aşteptări. ”În mod evident, acest lucru înseamnă că va dura mai mult să avem o redresare completă din această criză,” a spus Georgieva, fără să ofere un termen pentru redresare. În luna aprilie, FMI prognoza că închiderea activităţilor de afaceri şi măsurile de distanţare socială adoptate la nivel global vor declanşa cea mai gravă recesiune după Marea Depresiune din anii 1930. Datele raportate ulterior indică ”mai multe veşti rele”, a afirmat Georgieva la începutul acestei luni. FMI urmează să publice noi previziuni referitoare la economia mondială în luna iunie. Perspectiva economiei globale este un subiect major de inters pentru miniştrii de Finanţe din Grupului celor mai dezvoltate şapte naţiuni ale lumii (G7), care se vor întâlni marţi, online, potrivit Trezoreriei SUA. Georgieva a declarat că Fondul se concentrează pe riscuri precum nivelul ridicat al datoriilor, deficite mai mari, şomaj, falimente, agravarea sărăciei şi inegalităţii în perioada de redresare. E a spus însă că criza contribuie la dezvoltarea economiei digitale, oferind şansa creşterii transparenţei şi a învăţării online, oferind acces la pieţe şi firmelor mici. Întrebată despre noile tensiuni dintre SUA şi China, cele mai mari două economii ale lumii, Georgieva a spus că cere statelor membre să menţină deschise comunicarea şi fluxurile comerciale, care au susţinut creşterea globală de-a lungul deceniilor. 
Coronavirusul va fi urmat de o pandemie a datoriilor	
"Performanţa economică se va reduce în acest an marcat de pandemia de coronavirus în întreaga lume, avertizează la unison specialiştii. Nu există niciun indiciu care să ateste altceva. Controverse se poartă doar legat de dimensiunea reculului economic şi de şansele de calmare a situaţiei pe termen mediu.  				
Banca Mondială şi Fondul Monetar Internaţional (FMI) au publicat săptămânile trecute prognoze sumbre cu cifre catastrofale, în vreme ce guvernele din întreaga lume dau asigurări că economia îşi va reveni curând, începând din 2021.  Atât de rău nu a mai fost niciodată în perioada postbelică 				
Potrivit calculelor Fondului Monetar Internaţional, performanţa economiei globale va fi în acest an şi în anul viitor cu un total de 12,5 bilioane de dolari (11 bilioane de euro) mai redusă. Aceasta este „cea mai gravă recesiune” de la criza economică mondială de acum aproximativ 90 de ani, a afirmat economista şefă a FMI, Gota Gopinath. Ea a adăugat:  „Nicio ţară nu va scăpa neafectată”. Pentru a putea face o comparaţie:  performanţa valorică brută a economiei germane a fost în 2019 de puţin peste trei bilioane de euro.  				Ca o consecinţă a crizei, datoria publică va depăşi în acest an, raportat la performanţa economică, nivelul maxim înregistrat la sfârşitul celui de-al Doilea Război Mondial. Conjunctura economică trebuie sprijinită în aceste împrejurări, iar ţările sărace au o şi mai mare nevoie de ajutor din partea statelor bogate. În plus, după depăşirea pandemiei, îndatorarea trebuie iarăşi îngrădită prin măsuri dure de austeritate.  				
FMI ia în calcul pentru acest an o reducere cu 4,4 la sută a economiei globale şi se aşteaptă la un reviriment în anul 2021, cu o creştere de 5,4 la sută. Dar, potrivit lui Gopinath, această evoluţie pozitivă va avea loc doar cu condiţia ca un al treilea val al pandemiei, cu noi lockdown-uri, să nu intervină, anulând orice creştere.  					Prognoza FMI pentru anii 2020 - 2021 Ţările industrializate vor sângera 			Prognoza Băncii Mondiale este şi mai sumbră. Economia globală se va diminua în acest an cu 5,2 la sută. În ianuarie încă, experţii de la Washington anticipau o creştere cu 2,5 la sută. Şi ei avertizează acum că estimările se pot înrăutăţi dacă incertitudinile legate de pandemie şi de eventuale limitări impuse economiei şi vieţii publice se vor prelungi.  				Pentru ţările industrializate, Banca Mondială anticipează un minus de şapte la sută, iar pentru ţările emergente o scădere cu 2,5 la sută. Pentru SUA, Banca Mondială prognozează un minus de 6,1 la sută, iar pentru Zona Euro o diminuare-record de 9,1 procente.  			În schimb, experţii instituţiei se aşteaptă ca economia Chinei, ţara în care şi-a făcut pentru prima dată virusul apariţia, să crească cu unu la sută.  Asiguratorii se simt dezarmaţi în faţa pierderilor 				
Şi reasiguratorul elveţian Swiss Re şi-a însuşit prognoza nefavorabilă a FMI. Concernul aşteaptă înrăutăţiri severe ale conjuncturii globale, a declarat şeful Swiss Re, Christian Mumenthaler, în cadrul unei conferinţe online organizate de Bloomberg. „Plecăm de la premisa că performanţa economiei globale va înregistra un minus de 12 bilioane de dolari”, a spus el. Iar firmele de asigurări nu pot compensa aceste pierderi, fiindcă în bilanţurile branşei nu se regăseşte decât o fărâmă din această sumă.  Când medicamentul devine otravă 				Prognozele FMI şi ale Băncii Mondiale privind diminuarea economiei globale se referă la aşa-numita economie reală. În sectorul financiar, situaţia arată diferit. În prezent comerţul cu produse financiare cunoaşte un adevărat boom, atestat de valorile-record ale indiciilor bursieri. Investitorii îşi direcţionează adesea banii spre pieţele financiare fiindcă, din perspectiva lor, este mai profitabil să-i înmulţească cu instrumente financiare decât să-i investească în economia reală. Piaţa cu aşa-numite derivate (de exemplu afaceri la termen, opţiuni, futures sau swaps) depăşeşte de câteva ori performanţa economiei globale. În 2019, ea a însumat aproximativ 87 de bilioane de dolari.  				
Creatorii imensei cantităţi de bani aflaţi în circulaţie, care creşte în continuare, sunt guvernele şi băncile emitente. Acestea tipăresc în continuare bani noi, pe care îi pompează în piaţă pentru a compensa tendinţele deflaţionare sau din dorinţa de a micşora primejdia unei recesiuni. Dar astfel, banii proaspeţi dăunează mai degrabă economiei decât s-o ajute, mai ales dacă sistemul financiar global va ajunge iarăşi în situaţia de crash în care s-a aflat ultima dată în 2008.  Dirk Kaufmann - Deutsche Welle"
Cosmin Marinescu:  Avem două direcţii esenţiale pentru depăşirea crizei actuale	"Potrivit acestuia, în Uniunea Europeană, finanţele publice la sfârşit de 2019 consemnau excedente bugetare în cazul a 17 state membre. Celelalte, cu o singură excepţie, se aflau sub pragul de 3% deficit conform criteriilor de convergenţă nominală.  	  	
„Excepţie a făcut tocmai România, ale cărei finanţe publice au evoluat prociclic în anii de guvernare PSD, adică pe contrasensul responsabilităţii economice, cu deficite înalte în ciuda creşterii economice. Astfel, România încheie anul 2019 cu cel mai mare deficit bugetar dintre ţările UE, de 4,4% din PIB, după o guvernare ce lăsa în urmă diverse facturi şi plăţi restante către sectorul privat”, notează Marinescu.  	  	
Declanşarea crizei-corona a atras, aproape în mod simultan şi uniform, necesitatea creşterii cheltuielilor sanitare şi a susţinerii unor sectoare economice, prin măsuri de sprijin şi facilităţi fiscale şi financiare. Astfel, deficitele bugetare au explodat la unison pentru toate statele membre, dat fiind şi contextul general de lockdown şi de scădere economică la scară globală.  	  	
În privinţa României, deficitul luat în considerare este cel estimat la rectificarea bugetară, nivel care ne plasează, totuşi, în jumătatea superioară a clasamentului european. Însă, trebuie să ne amintim că România a plecat din postura ţării cu cel mai mare deficit bugetar la sfârşit de 2019, ceea ce arată că deteriorarea finanţelor publice nu a fost una comparabilă cu situaţia altor ţări din UE.  	  
Lucrurile nu stau chiar atât de rău 	  	
În acest sens, dacă luăm în considerare abaterea deficitul bugetar în raport cu 2019, se poate observa că România se plasează, alături de Bulgaria şi Suedia, în extremitatea pozitivă a clasamentului, printr-o creştere a deficitului bugetar de circa 4,7 puncte procentuale faţă de ponderea deficitului în PIB din anul anterior.  	  	  	  	
În condiţiile în care reacţiile de răspuns la criza-corona au fost centrate cam pe aceleaşi măsuri în mai toate ţările UE - şomaj tehnic, suspendarea unor obligaţii fiscale şi sprijin pentru finanţarea mediului de afaceri, rezultă că deteriorarea finanţelor publice în cazul României nu a fost una dintre cele mai agresive.  	  	
România trece de la cel mai mare deficit în 2019 la una dintre cele mai moderate deteriorari ale soldului bugetar în 2020. Această „alunecare” moderată indică atât eficienţa măsurilor de intervenţie, cât şi dinamica economică favorabilă.  	  	
În această privinţă, la nivelul UE, datele statistice aferente trimestrului 3 arată că toate ţările membre au înregistrat rate consistente de creştere economică, unele chiar cu 2 cifre faţă de trimestrul 2, atunci când economiile europene au atins „fundul prăpastiei” într-un context de lockdown impus de criza sanitară. 	  	
România a înregistrat o creştere de 5,6% faţă de trimestrul 2, în condiţiile în care agricultura a tras mult în jos dinamica trimestrială. Astfel, pe primele 3 trimestre, avem o scădere economică de doar 4,6% pe serie ajustată. Confirmarea acestui scenariu plasează România între ţările UE cu evoluţii bune, dat fiind contextul problematic al unei crize-corona mult mai profunde decât anticipările iniţiale.  	 
 Ne revenim  	  	
În acest sens, ritmul pozitiv al industriei din ultimele luni este un semnal bun al redresării, care trebuie susţinută în continuare prin investiţii în infrastructură şi prin accesarea fondurilor europene din Planul de Redresare şi Rezilienţă (PNRR).  	  	
Sectoarele construcţiilor şi serviciilor sunt factorii ofertei agregate care vor asigura temperarea ritmului anual negativ al PIB-ului, în ultimele luni ale anului curent.  	  	În condiţiile în care, în trimestrul 4, aportul agriculturii în PIB este mult redus iar industria va continua să evolueze în teritoriu pozitiv, atunci scăderea PIB din 2020 va putea fi recuperată destul de rapid, şi pe măsură ce criza sanitară se va atenua.  	  	
Dacă estimările actuale se confirmă, fie şi cu o anumită marjă de abatere, putem spune că România a traversat 2020, anul crizei-corona, cu o scădere economică moderată, dar şi cu o deteriorare moderată a soldului bugetar. Un asemenea scenariu conturează, astfel, premisele raţionale de la care pornim în consolidarea economiei şi a finanţelor publice în anii următori.  	  „De aceea România are nevoie, poate mai mult ca oricând, de responsabilitate şi viziune strategică, pentru a face saltul pe o curbă a dezvoltării care să ne apropie semnificativ de media Uniunii Europene, prin convergenţă reală sustenabilă. În acest sens, politicile de dreapta - axate pe investiţii, inovare, competitivitate şi responsabilitate economică, vor susţine cu adevărat dezvoltarea României.  	  Avem două direcţii esenţiale:  fondurile europene şi reformele structurale!”, consideră Cosmin Marinescu. "
Al doilea val al pandemiei va nimici mai mult de jumătate din firmele mici. Ce ne aşteaptă în 2021	
"58% dintre reprezentanţii companiilor, chestionate într-un nou barometru Sierra Quadrant, afirmă că mai au fonduri disponibile numai pentru 1-2 luni.  	  
	Luna noiembrie a adus, din păcate, o accentuare a problemelor din economia românească, pe fondul dificultăţilor generate de pandemie. Scăderea vânzărilor, accentuarea blocajului financiar şi, în general, contracţia la nivel de business şi consum, au influenţat în mod semnificativ finanţele companiilor, mai ales a celor mici şi mijlocii, arată concluziile noului barometru Sierra Quadrant, parte a programului de monitorizare a stării economiei dezvoltat de compania de administrare a afacerilor.  	  	
Potrivit rezultatelor cercetării, realizată în perioada 10-15 noiembrie 2020 împreună cu compania de consultanţă Frames, cei mai mulţi dintre investitori au ajuns la fundul sacului.  	  Întrebaţi despre situaţia disponibilului financiar din prezent, 58% dintre respondenţi au indicat că au fonduri disponibile pentru 1-2 luni. 22% estimează că banii din firmă le ajung pentru 2-4 luni, 8% nu dispun de lichidităţi şi numai 12% au la dispoziţie finanţare pentru un termen mai mare de 4 luni.  	  	
,,Nu este exclus ca în prima parte a anului viitor să asistăm la un număr foarte ridicat de cazuri de insolvenţă şi concordat preventiv, pe fondul provocărilor majore din economie'', afirmă Ovidiu Neacşu, asociat coordonator Sierra Quadrant.  	  
	Cei mai mulţi dintre respondenţi au declarat că au ajuns în această situaţie ca urmare a scăderii vânzărilor (61%), accentuării blocajului financiar (14%), reducerii creditului furnizor (12%) şi accesului limitat la finanţarea bancară (8%). 5% dintre manageri au indicat alte cauze.  	  ,,Lipsa banilor, sângele economiei, reprezintă marea problemă într-o economie firavă, cu peste 80% dintre companii aflate în zona supravieţuirii. Accesul la finanţare a devenit tot mai dificil, iar programul IMM Invest nu a reuşit să acopere decât în mică măsură foamea de bani a firmelor, mai ales că acesta s-a adresat în principal firmelor bancabile. Întârzierea programului de finanţare pentru capital de lucru şi investiţii, de 1 mld. de euro, vină să pună presiune pe situaţia multe companii care ar putea fi salvate'', afirmă Neacşu.  	 
 Ce măsuri au luat firmele pentru a-şi echilibra bugetele şi a evita insolvenţa şi falimentul?  Potrivit barometrului, principala măsură a vizat reducerea costurilor de funcţionare.  	  Dincolo de amânarea plăţii taxelor la stat, invocată de 21% dintre oamenii de afaceri, cei mai mulţi (41%) au redus costurile logistice (renegocierea chiriilor pentru spaţii de lucru, transport, reducerea 	facturilor la utilităţi, funcţionarea birourilor etc. ), 27% şi-au schimbat politica de preţ, iar 9% au recurs la optimizarea schemelor de personal. 2% au menţionat alte soluţii.  	  	
Întrebaţi ce vor face dacă vor ajunge la fundul sacului, un număr semnificativ de investitori (43%) au menţionat concordatul preventiv drept soluţie pentru menţinerea pe linia de plutire a companiei. 23% ar intra în insolvenţă, iar restul au menţionat alte soluţii precum finanţarea din resurse proprii sau falimentul direct al afacerii.  	  	
,,Concordatul preventiv reprezintă o procedură optimă pentru redresarea unei companii aflată în pericol de insolvenţă, în vederea acoperirii în timp cât mai scurt şi în proporţie cât mai mare a datoriilor accumulate şi cu scopul evitării procedurilor de faliment'', explică specialiştii.  	  	CE URMEAZĂ ÎN 2021 	  	
De la precedenta ediţie a barometrului Sierra Quadrant, din datele analizate reiese că tot mai mulţi manageri au realizat faptul că, fără o restructurare a companiei, este puţin probabil ca business-ul să supravieţuiască în 2021, dincolo de încheierea sau nu a pandemiei de COVID.  	  Faţă de precedenta consultare, managerii par mai focusaţi pe digitalizarea activităţilor companiilor, menţionată de 26% dintre respondenţi (12% la precedentul sondaj), pe reconfigurarea liniilor de 	credit furnizor (41% faţă de 29%) şi pe reconfigurarea ofertelor (31%).  	  	
Alte măsuri avute în vedere în 2021 vizează continuarea scăderii cheltuielilor de funcţionare (17%), reduceri de personal (11%) şi alte măsuri (8%).  	
,,Focusul, în 2021, va fi pe regândirea relaţiilor contractuale la nivelul economiei. Vedem situaţia din HORECA, acolo unde este nevoie de o flexibilizare a contractelor de furnizare de servicii, la fel şi în zona de food (supermarketuri, hipermarketuri etc. ) acolo unde accesul producătorilor români este în continuare dificil, iar condiţiile financiare sunt, de cele mai multe ori, mai stricte pentru firmele mici decât pentru importatori. În multe domenii este nevoie de o regândire a relaţiilor economice, pe baze mult mai flexibile, uşor de adaptat vremurilor în care trăim şi noii realităţi economico-financiare'', afirmă Ovidiu Neacşu.  	  	Întrebaţi care sunt principalele provocări pe care le văd în 2021, cei mai mulţi respondenţi s-au arătat îngrijoraţi, cum era de aşteptat, de efectele pandemiei (63%), 21% au indicat provocările de ordin fiscal 	(taxe,impozite), iar 11% au menţionat fluctuaţia cursului euro. Pe lista provocărilor s-au mai aflat accentuarea blocajului financiar, situaţia de pe scena politică şi problemele din piaţa forţei de muncă.  	  	
,,În 2021, principala preocupare, cel puţin în prima parte a anului, o va reprezenta evoluţia pandemiei, cu efectele sale greu de anticipat'', arată concluziile barometrului.  	  	,,Un nou posibil shut-down, semnalat de mulţi dintre interlocutori, ar urma să reprezinte o lovitură decisivă pentru multe dintre business-urile româneşti. Semne de întrebare ridică şi scena politică, existând incertitudini legate de politicile economice ale noului guvern, de deciziile de ordin fiscal (potenţiale creşteri de taxe şi impozite), de efectele restructurării aparatului public'', se mai arată în 	document.  	  	
CUM FACEM BUSINESS ÎN 2021 	  	
Potrivit analiştilor de la Sierra Quadrant, ajustarea planurilor pentru 2021 trebuie sa plece de la reevaluarea conditiilor pietei si a implicatiilor pe termen lung.  	  	,,Abordarea de tip - aşteptăm şi vom vedea ce facem - trebuie înlocuită cu măsuri stricte de control financiar. Gestionarea activă a liniilor de finanţare, eliberarea sumelor suplimentare din bilanţ, în general reechilibrarea costurilor pe baza previziunilor revizuite ale veniturilor alături de reconsiderarea investiţiilor vor ajuta cel mai bine companiile, indiferent de cat dureaza epidemia'', spun aceştia.  	  	
Deblocarea banilor din active non-core business, precum terenuri, depozite, spatii comerciale, autovehicule sau echipamente pentru funcţii secundare, evitarea cheltuielilor care nu ţin de esenţa business-ului alături de analiza performanţei clienţilor, de la cei rau-plătnici la cei neprofitabili, trebuie sa fie, de asemenea, în focusul managerilor, indiferent de domeniul de activitate.  	  	
,,Managerii trebuie să acţioneze cu un optimism moderat. Da, ieşirea din zona pandemiei, cel mai probabil din a doua parte a anului, va genera un reviriment economic. Oamenii vor încerca să facă tot ce n-au putut în 2020, însă trebuie avut în vedere faptul că situaţia va fi una instabilă. Astfel că firmele vor trebui să îşi flexibilizeze semnificativ contractele cu partenerii, să îşi coreleze costurile aferente cu volumul de activitate şi indicatorii de performanţă variabilă, în esenţă să manifeste prudenţă. Nu în ultimul rând, să apeleze cu încredere la profesioniştii în reorganizarea companiilor, cei în măsură să le ofere soluţiile menite să exploateze şi potenţialul creat de noua realitate economică'', a mai declarat Ovidiu Neacşu.  	  	
În privinţa resurselor umane, experţii în reorganizarea companiilor spun că este esenţială dezvoltarea unei politici de securizare a angajaţilor şi colaboratorilor experimentaţi, a celor care aduc valoare 	business-ului în condiţiile în care tot mai multe firme vor ieşi la ,,vânătoare'' de talente, pe fondul relansării activităţii.  	  	
,,În 2021, problemele de finanţare ale companiilor, mai ales din zona investiţională, ar putea fi rezolvate în parte prin accesarea fondurilor europene puse la dispoziţia României. Rămâne însă de văzut dacă 	autorităţile vor reuşi să simplifice modul de accesare, în aşa fel încât rata de absorbţie să crească de la nivelul codaş din ultimii ani'', se mai precizează în concluziile analizei Sierra Quadrant.  	  	
Barometrul privind starea economiei, efectuat de compania de consultanţă Frames şi Sierra Quadrant, a fost realizat în perioada 10-15 noiembrie 2020, prin chestionare online, telefonic şi email, pe un eşantion reprezentativ de 300 de firme din diverse domenii de activitate, de la comerţ, la servicii financiare, agricultură, energie, confecţii, IT etc.  	  	
La barometru au răspuns, în total, 1232 de persoane. Profilul respondenţilor a fost reprezentat de antreprenori, manageri de companii, middle si top management, cu studii superioare, 58% bărbaţi şi 42% femei, cu o vârstă medie de 45 de ani. "
Deficitul bugetar a crescut cu 6,7 miliarde de lei în octombrie și a ajuns pentru primele 10 luni la 74 miliarde lei	
Deficitul bugetar a crescut în octombrie cu 6,7 miliarde de lei și a ajuns astfel pentru primele 10 luni la 74 miliarde de lei (7% din PIB), a anunțat ministrul Finanțelor, Florin Cîțu. În primele 10 luni ale anului trecut, deficitul bugetar s-a situat la 28,83 miliarde lei, 2,8% din PIB. Avansul deficitului cu doar 6,7 miliarde lei în octombrie reprezintă o temperare, după un avans lunar aproape dublu, de 12,5 miliarde de lei, în septembrie. Creșterea cu 12,5 miliarde de lei în septembrie este cea mai mare creștere lunară a deficitului din acest an și reprezintă, probabil, un record lunar. Deficitul a urcat puternic în acest an ca urmare a măsurilor luate de Guvern pentru combaterea pandemiei de coronavirus. Începând din martie, Guvernul a înregistrat deficite ridicate, martie - 10 miliarde de lei, aprilie - 8,8 miliarde de lei, mai - 12 miliarde de lei, iunie - 6,33 miliarde lei, iulie - 4,5 miliarde de lei și august - 5,1 miliarde de lei, în contextul în care impactul economic al epidemiei a afectat puternic veniturile bugetului, iar cheltuielile au crescut. Guvernul a majorat, la recenta rectificare bugetară, prognoza privind deficitul la 96 miliarde lei, 9,1% din PIB. Noua estimare de deficit bugetar se bazează pe o scădere a economiei cu 4,2% în acest an. Cele 5 miliarde în plus față de precedenta estimare de deficit bugetar, de 91 miliarde lei, 8,6% din PIB, reprezintă în principal venituri care nu vor mai fi încasate în acest an, ca urmare a extinderii până la 25 decembrie a facilității fiscale de amânare la plată a obligațiilor fiscale. Pentru anul următor, ministrul a declarat că deficitul s-ar putea situa la 7% din PIB. Potrivit Ministerului Finanțelor, sume de 40,74 miliarde lei (3,88% din PIB) au fost lăsate în mediul economic prin facilitățile fiscale, investiții și cheltuieli excepționale alocate pentru combaterea efectelor epidemiei de COVID-19. Creșterea deficitului bugetar aferent primelor zece luni ale anului curent, comparativ cu cel înregistrat în perioada similară a anului trecut, este explicată, pe partea venituri,De asemenea, pe partea de cheltuieli, față de creșterea bugetară prin efectul legilor s-a înregistrat o creștere a cheltuielilor de investiții cu 8,7 miliarde lei față de aceeași perioadă a anului precedent, precum și plăți cu caracter excepțional generate de epidemia COVID-19 de aproximativ 11,8 miliarde lei. Veniturile bugetului general consolidat au însumat 263,48 miliarde lei în primele zece luni ale anului 2020, cu un avans de 0,9% peste de nivelul încasat în perioada corespunzătoare a anului trecut. Exprimate ca pondere în PIB estimat, veniturile bugetare au înregistrat o creștere de 0,5 puncte procentuale, determinată cu precădere de dinamica veniturilor din fonduri europene. În ce privește evoluția lunară, veniturile totale au înregistrat o accelerare în octombrie (10,3% an/an), în principal ca urmare a avansului veniturilor din fonduri europene, al celor din TVA, precum și cel al contribuțiilor de asigurări. Volatilitatea crescută a încasărilor lunare, începând din martie, este explicată de facilitățile fiscale acordate în conjuctura actuală. Încasările din impozitul pe salarii și venit au înregistrat 20,17 miliarde lei în primele zece luni ale anului curent, consemnând o creștere de 5,2% (an/an). Cel mai mare aport la acest avans l-au avut încasările din impozitul pe veniturile din pensii, urmate de cele din impozitul pe salarii, respectiv cele aferente Declarației unice. În contextul unei dinamici a fondului de salarii din economie de 5,7% în perioada dec19-sept20 (an/an), încasările din impozitul pe salarii au crescut cu doar 1,7% în primele zece luni, evoluție explicată în principal de prorogarea termenului de plată a obligațiilor fiscale. Totuși, dinamica lunară a încasărilor din impozitul pe salarii reflectă o accelerare și în octombrie (+6,9% an/an), peste ritmul de creștere al bazei macroeconomice. Contribuțiile de asigurări au totalizat 92,99 miliarde lei în primele zece luni ale anului 2020, consemnând o creștere marginală față de nivelul înregistrat în aceeași perioadă a anului trecut (+0,6%). Similar impozitului pe salarii, evoluția lunară a contribuțiilor reflectă o accelerare în octombrie (+5,8% an/an), în concordanță cu dinamica fondului de salarii din economie. Evoluția încasărilor din contribuții sociale a fost influențată de: Încasările din impozitul pe profit au însumat 14,54 miliarde lei în primele zece luni ale anului curent, în scădere cu 11,3% față de perioada corespunzătoare a anului trecut. În structură, principala componentă – încasările din impozitul pe profit de la agenții economici s-au diminuat cu 7% (an/an). Evoluția negativă este explicată în principal de contracția activității economice, amânarea achitării obligațiilor fiscale de către contribuabilii plătitori de impozit pe profit, precum și de bonificațiile de 5% pentru marii contribuabili, respectiv 10% pentru contribuabilii mici și mijlocii, acordate pentru plata la scadență a impozitului pe profit (OUG 33/2020, bonificații acordate în sumă de cca 0,9 miliarde lei). Alte impozite pe venit, profit și câștiguri din capital de la persoane juridice au înregistrat 2,87 miliarde lei în primele zece luni ale anului, în scădere cu 16,0% (an/an). Evoluția acestor încasări a fost afectată, de asemenea, de conjuctura economică nefavorabilă, amânarea plății obligațiilor fiscale declarate de către contribuabilii plătitori de impozit pe veniturile microîntreprinderilor, precum și de bonificațiile de 10% acordate acestora pentru plata impozitului la scadență (OUG 33/2020). Încasările nete din TVA au înregistrat 47,64 miliarde lei în primele zece luni ale anului 2020, în scădere cu 11,0% comparativ cu nivelul înregistrat în perioada similară a anului trecut. Evoluția lunară reflectă însă o revenire semnificativă în octombrie (+14,1%, an/an), în principal pe fondul revenirii comerțului și serviciilor de piață către întreprinderi. Evoluția încasărilor din TVA în primele zece luni ale anului a fost influențată negativ de: Veniturile din accize au însumat 24,97 miliarde lei în primele zece luni ale anului 2020, prezentând o scădere de 3,3% față de nivelul înregistrat în perioada similară a anului trecut. Declinul este explicat de contracția încasărilor din accizele pentru produse energetice, de 14,9% (an/an), în principal ca urmare a reducerii consumului de carburanți în conjuctura actuală (limitarea consumului anumitor servicii – turism și creșterea incidenței muncii la domiliciu). În schimb, veniturile din accizele pentru produsele din tutun au consemnat un avans de 12,0% (an/an), susținută și de majorarea nivelului accizei la țigarete. Veniturile din taxele pe utilizarea bunurilor, autorizarea utilizării bunurilor sau pe desfășurarea de activități au înregistrat 3,19 miliarde lei în primele zece luni ale anului. Deși au consemnat o creștere semnificativă față de încasările înregistrate în aceeași perioadă a anului trecut, dinamica este explicată în principal de baza foarte redusă aferentă anului 2019, în condițiile în care au fost restituite taxe pentru prima înmatriculare ce au fost încasate în anii precedenți. De asemenea, avansul se datorează și încasării taxelor de licență de la ANCOM. Pe de altă parte, veniturile din taxele pe jocurile de noroc s-au redus în perioada analizată cu 21,3% (an/an), în condițiile scutirii de la plată a taxei aferente autorizațiilor de exploatare a jocurilor de noroc pentru întreaga perioadă a stării de urgență decretate și amânării la plată a unor obligații fiscale. Veniturile nefiscale au înregistrat 22,96 miliarde lei în primele zece luni ale anului 2020 și prezintă o creștere de 1,5% față de încasările din aceeași perioadă a anului trecut. Dinamica acestora a fost influențată pozitiv de vărsămintele din veniturile nete ale BNR (+0,7 miliarde lei). Sumele rambursate de Uniunea Europeană în contul plăților efectuate și donații au totalizat 22,49 miliarde lei în primele zece luni ale anului 2020, în creștere cu 47,7% față de perioada similară a anului trecut. Cheltuielile bugetului general consolidat în sumă de 337,52 miliarde lei au crescut în termeni nominali cu 16,4% față de aceeași perioadă a anului precedent. Exprimate ca procent din Produsul Intern Brut, cheltuielile au înregistrat o creștere cu 4,77 puncte procentuale de la 27,4% din PIB 2019 la 32,1% din PIB în 2020. Majorarea cheltuielilor se datorează și măsurilor care au fost avute în vedere pentru combaterea epidemiei de COVID-19, respectiv a sumelor necesare finanțării în regim de urgență a cheltuielilor de gestionare a situației epidemiologice cauzate de răspândirea coronavirusului SARS-CoV-2, pe de o parte, precum și a măsurilor cu caracter excepțional, în domeniul social și economic, pentru diminuarea efectelor negative asupra economiei cauzate de măsurile adoptate pentru limitarea infectării în rândul populației. Astfel, până la finele lunii octombrie s-au plătit 4,1 miliarde lei pentru îndemnizații acordate pe perioada suspendării temporare a contractului individual de muncă din inițiativa angajatorului, 863,4 milioane lei pentru îndemnizații acordate pentru alți profesioniștii, precum și pentru persoanele care au încheiate convenții individuale de muncă care întrerup activitatea ca urmare a efectelor SARS-CoV-2, 2,4 miliarde lei reprezentând sume acordate angajatorilor pentru decontarea unei părți a salariului brut al angajaților menținuți în muncă (41,5%), 90,7 milioane lei pentru îndemnizații acordate părinților pentru supravegherea copiilor pe perioada închiderii temporare a unităților de învățământ. Cheltuielile de personal au însumat 90,5 miliarde lei, în creștere cu 7,0% comparativ cu aceeași perioadă a anului precedent, reflectându-se majorările salariale, îndemnizația de hrană, atât cele aplicate începând cu 1 ianuarie 2019, acordate în temeiul Legii cadru nr. 153/2017 privind salarizarea personalului plătit din fonduri publice, cât și majorările salariale aplicate cu 1 ianuarie 2020. Exprimate ca pondere în PIB, cheltuielile de personal reprezintă un nivel de 8,6% din PIB, cu 0,6 puncte procentuale peste nivelul din aceeași perioadă a anului anterior. Din total cheltuielilor de personal, plățile reprezentând stimulentul de risc acordat pentru COVID 19 au fost de 255 milioane lei. Cheltuielile cu bunuri și servicii au fost 44,7 miliarde lei, în creștere cu 11,2% față de anul precedent. În cadrul bugetului general consolidat, majorările față de medie se înregistrează la nivelul administrației locale inclusiv spitalele din subordinea acestora, majorări determinate în special de plăți suplimentare pentru medicamente, materiale sanitare, reactivi și alte produse necesare diagnosticării și tratării pacienților infectați cu coronavirusul SARSCoV-2. De asemenea, o creștere se reflectă și la bugetul Fondului național unic de asigurări sociale de sănătate de 7,6% față de aceeași perioadă a anului anterior determinată de deconturile mai mari pentru plata medicamentelor care fac obiectul contractelor cost-volum rezultat și pentru decontarea serviciilor medicale în ambulatoriu. Cheltuielile cu asistența socială au fost de 116,3 miliarde lei în creștere cu 22,8% comparativ cu aceeași perioadă a anului precedent. Evoluția cheltuielilor cu asistența socială a fost influențată, în principal, de majorarea punctului de pensie de la 1 septembrie 2019, precum și de majorarea punctului de pensie de la 1 septembrie 2020 cu 177 lei, respectiv de la 1. 265 lei la 1. 442 lei. De asemnea, se reflectă și majorarea de la 1 septembrie a nivelului îndemnizației sociale pentru pensionari garantată de la 704 lei la 800 lei, precum și majorările privind alocațiile de stat pentru copii începând cu 1 mai 2019, 1 ianuarie 2020 și cea de la 1 august 2020 care reprezintă o creștere a alocației cu aprox. 20% mai mult decât cea plătită în luna iulie 2020. Totodată, începând cu luna aprilie s-au realizat plăți determinate de măsurile care au fost luate cu caracter excepțional, în domeniul social și economic, pentru diminuarea efectelor negative generate de pandemia de COVID 19, cum ar fi plata pentru îndemnizații acordate pe perioada suspendării temporare a contractului individual de muncă din inițiativa angajatorului în valoare de 4,1 miliarde lei și pentru îndemnizații acordate pentru alți profesioniștii, pentru persoanele care au încheiate convenții individuale de muncă care întrerup activitatea ca urmare a efectelor SARS-CoV-2 în valoare de 863,4 milioane lei, precum și sume acordate angajatorilor pentru decontarea unei părți a salariului brut al angajaților menținuți în muncă (41,5%) în valoare de 2,4 miliarde lei. De asemenea, se continuă decontările îndemnizațiilor de asigurări sociale de sănătate pentru concedii medicale în scopul diminuării stocului de plăți restante aferente acestora, astfel că până la sfârșitul lunii octombrie plățile au fost de 3,3 miliarde lei, de două ori mai mult față de aceeași perioadă a anului precedent. Cheltuielile cu subvențiile au fost de 6,0 miliarde lei, cea mai mare parte dintre acestea fiind alocate către sectorul agricol și transporturi, respectiv subvenții pentru sprijinirea producătorilor agricoli, subvenții pentru transportul călătorilor și pentru diferențe de preț și tarif. Alte cheltuieli au fost de 6,8 miliarde lei, reprezentând, în principal, sume aferente titlurilor de plată emise de Autoritatea Națională pentru Restituirea Proprietăților, conform legislației în vigoare, burse pentru elevi și studenți, alte despăgubiri civile, precum și îndemnizații acordate părinților pentru supravegherea copiilor pe perioada închiderii temporare a unităților de învățământ (90,7 milioane lei). De asemenea, s-au plătit schemele de ajutor de stat acordate producătorilor agricoli care au fost afectați de secetă în valoare de 849,9 milioane lei. Cheltuielile privind proiectele finanțate din fonduri externe nerambursabile (inclusiv subvențiile de la Uniunea Europeană aferente agriculturii) au fost de 23,4 miliarde lei, cu 34,2% mai mari comparativ cu aceeași perioadă a anului precedent. Cheltuielile pentru investiții, care includ cheltuielile de capital, precum și cele aferente programelor de dezvoltare finanțate din surse interne și externe, au fost în valoare de 35,5 miliarde lei, cea mai mare sumă investită în economie în ultimii 10 ani aferentă primelor 10 luni ale anului, în creștere cu 8,7 miliarde lei mai mult decât aceeași perioadă a anului precedent, depășind sumele investite pe tot anul în 2016, 2017, precum și în anul 2018. În cadrul bugetului general consolidat, majorările apar la bugetul de stat și la bugetele locale atât din fonduri naționale, cât și aferente proiectelor finanțate din fonduri externe nerambursabile. Astfel, administrația locală a investit cu 75,5% mai mult față de aceeași perioadă a anului trecut în proiecte finanțate din fonduri externe nerambursabile aferente cadrului financiar 2014-2021. De asemenea, din bugetul Ministerului Afacerilor Interne s-au plătit 322,6 milioane lei pentru achiziționarea de produse - stocuri de urgență medicală, inclusiv scannere termice pentru combaterea răspândirii infecției cu coronavirusul SARS-COV-2. 
Deutsche Bank:  Angajații care vor lucra de acasă după pandemie ar trebuie să fie taxați pentru acest privilegiu pentru a finanța susținerea lucrătorilor cu salarii mici	
Angajații care vor continua să lucreze de acasă după pandemie ar trebui să fie taxați pentru acest privilegiu, iar fondurile obținute să fie folosite pentru susținerea lucrătorilor cu venituri mici, potrivit unui raport realizat de economiștii băncii Deutsche Bank, citat de publicația The Guardian. Autorii raportului propun ca angajații să plătească o taxă de 5% pentru fiecare zi pe care optează să o lucreze de la distanță, argumentând că aceștia nu vor cheltui mai mult având în vedere economia pe care o fac pentru că nu se mai deplasează la serviciu, nu mai plătesc pentru masa în oraș și pentru achiziția de haine pentru serviciu, scrie News. roO propunere alternativă a raportului sugerează că taxa ar putea fi plătită de angajatorii care nu asigură angajaților un birou permanent. Raportul realizat de divizia de cercetări economice a băncii germane a calculat că o astfel de taxă ar putea genera 49 de miliarde de dolari în Statele Unite, 20 de miliarde de euro în Germania și 7 miliarde de lire sterline în Marea Britanie. Banii ar putea fi folosiți pentru finanțarea subvenționării lucrătorilor cu venituri mici, care nu pot să lucreze de acasă. ”Munca de acasă va face parte din noua normalitate cu mult după încheierea pandemiei. Calculele noastre sugerează că fondurile atrase ar putea finanța subvenționarea veniturilor pentru lucrătorii cu venituri mici, care nu pot lucra de la distanță, iar din acest motiv sunt expuși mai mult la vechea economie și la riscurile pentru sănătate. Noul coronavirus a crescut mult popularitatea muncii de la distanță, care se afla în creștere rapidă și înainte de pandemie, potrivit analistului Luke Templeman, al Deutsche Bank. ”Aveam nevoie de ani de zile de o taxă pentru angajații care lucrează de la distanță. Covid-19 a făcut doar mai evident acest lucru”, a spus Templeman. ”O mare parte dintre oameni s-au deconectat de la lumea față în față, dar beneficiază în continuare de întreaga viața economică. Asta înseamnă că oamenii care lucrează de la distanță contribuie mai puțin la infrastructura economiei, în timp ce primesc în continuare beneficiile acesteia. Aceasta este o mare problemă pentru economie”, a mai explicat analistul. O taxă zilnică de 5% pentru munca de acasă ar costa un angajat care câștigă 35. 000 de lire sub 7 lire pe zi, potrivit calculelor efectuate de Templeman. Acesta sugerează că suma de 6,9 miliarde de lire strânsă în Marea Britanie prin taxarea angajaților care lucrează de acasă ar putea asigura 2. 000 de lire pentru cei 12% dintre persoanele cu vârste de peste 25 de ani care câștigă salariul minim. Potrivit propunerilor Deutsche Bank, noua taxă ar putea susține și oamenii care și-au pierdut locurile de muncă sau au fost nevoiți să accepte slujbe plătite mai prost în timpul reconversiei profesionale. 
Comisia Europeană susține că România are nevoie de noi măsuri structurale pentru a corecta deficitul excesiv	
Având în vedere prognozele Comisiei Europene, precum și recentele evoluții macroeconomice și bugetare, România nu pare în măsură să facă ajustările necesare pentru a putea să se asigure că deficitul excesiv identificat este corectat în viitorul apropiat, se arată într-o comunicare privind situația fiscală din România prezentată miercuri de CE în cadrul pachetului de toamnă pentru politica economică. Comisia reamintește că, începând din aprilie 2020, România face obiectul procedurii de deficit excesiv (PDE), ca urmare a încălcării în 2019 a pragului privind deficitul prevăzut în tratat. De asemenea, în prognozele sale de toamnă, Comisia estimează că deficitul României va trece de 10% din PIB în 2020 și va continua să crească în anii următori, scrie Agerpres. Executivul comunitar subliniază că deteriorarea perspectivelor economice și introducerea măsurilor de urgență destinate combaterii pandemiei și consecințelor sale economice și sociale explică doar parțial preconizata creștere a deficitului. "Elemente importante ale situației fiscale care erau deja prezente înainte de izbucnirea pandemiei în 2020 nu au fost modificate. Acestea includ creșteri semnificative ale pensiilor, care nu sunt finanțate, majorarea alocațiilor pentru copii, reducerea taxelor indirecte și diminuarea contribuțiilor sociale pentru unele categorii de angajați", subliniază Comisia Europeană. Executivul comunitar precizează că încercările Guvernului de a limita impactul unora din aceste măsuri au fost respinse de Parlament, iar rezultatul este incert. Cu toate acestea, chiar dacă propunerile vizând moderarea creșterii pensiilor și a alocațiilor pentru copii ar fi adoptate în cele din urmă, perspectivele fiscale ar rămâne foarte nefavorabile. "În consecință, autoritățile vor trebui să analizeze noi acțiuni structurale substanțiale, atât pe partea de venituri, cât și pe partea de cheltuieli, pentru a pune deficitul pe o traiectorie descendentă și a împiedica o creștere abruptă a raportului datorie-PIB", susține CE. Cu toate acestea, având în vedere gradul ridicat de incertitudine care persistă, în contextul pandemiei de coronavirus, Comisia consideră că, în acest moment, nu trebuie luată nicio decizie cu privire la aplicarea unor măsuri suplimentare în cadrul procedurii de deficit excesiv al României. "Această incertitudine excepțională, inclusiv pentru elaborarea unei traiectorii credibile a politicii fiscale, nu permite la acest moment Comisiei să formuleze o recomandare Consiliului conform articolului 126(7)", se arată în documentul menționat. Într-o scrisoare trimisă de vicepreședintele Comisiei Europene, Valdis Dombrovskis, și comisarul pentru economie, Paolo Gentiloni, ministrului Finanțelor Publice, Florin Cîțu, la data de 19 septembrie 2010, Comisia a scos în evidență nivelul ridicat de incertitudine cu privire la evoluția pandemiei de COVID-19 și a consecințelor sale socio-economice. "În consecință, Comisia a ajuns la concluzia că clauza derogatorie generală ar trebui să rămână activă în 2021", precizează executivul comunitar. Însă, CE subliniază că va reexamina situația bugetară a României în primăvara anului 2021 și va lua măsurile necesare în cadrul procedurii de deficit excesiv, dacă va considera oportun. Clauza derogatorie generală nu suspendă procedurile Pactului de stabilitate și de creștere. Ea va permite Comisiei și Consiliului să ia măsurile necesare de coordonare a politicilor în cadrul pactului, abătându-se însă de la cerințele bugetare care s-ar aplica în mod normal. 
ANALIZĂ Fondurile de pensii au recuperat pierderea cauzată de căderea piețelor financiare de la începutul anului. Performanță remarcabilă a fondurilor	
Administratorii fondurilor de pensii private (Pilonul 2) au reușit să recupereze pierderea provocată de căderea piețelor financiare de la începutul acestui an, în urma declanșării pandemiei de coronavirus, randamentele obținute în primele 9 luni situându-se între 1% și 2,5%, relevă date analizate de Profit. ro. Raportat la septembrie 2019, randamentele administratorilor variază între 2,3% și 4%. Practic, în intervalul aprilie - septembrie, randamentele medii ale fondurilor au atins aproape 9%, rezultat ce a permis acoperirea deprecierii de 6-7% din primul trimestru al anului. Performanța fondurilor este remarcabilă în condițiile în care indicii Bursei de Valori București (BVB), unde administratorii au investit o cincime din totalul activelor, sunt încă pe minus atât la 9 luni, cât și la 12 luni. De ce este important:  Pe fondul căderii puternice a burselor financiare internaționale, mișcare provocată de declanșarea pandemiei de COVID-19, fondurile locale de pensii au pierdut în martie aproape 2,7 miliarde de lei din valoarea activului net, cu toate că în februarie și martie intrările (viramentele) au însumat aproape 1,6 miliarde de lei. Mai multe detalii despre evoluția valorii unitare a activului net (VUAN) al fiecărui fond de pensii pot fi accesate AICI. La finele lunii septembrie, activele celor 7 fonduri de pensii totalizau 69,8 miliarde de lei, cu 13% mai mult față de 31. 12. 2019 și cu 18,5% peste nivelul atins la 30. 09. 2019. Randamente vs inflație. 2019, cea mai bună performanță din ultimii 9 aniCele 7 fonduri de pensii private obligatorii (Pilonul II) au realizat în 2019 un randament mediu de 11,8%, cea mai bună performanță din ultimii 9 ani, pe fondul recuperării deprecierilor cauzate de efectele OUG 114/2018 în economie și pe piețele financiare, precum și evoluțiilor peste așteptări ale Bursei de Valori de la București, a anunțat, la începutul acestui an, Asociația pentru Pensiile Administrate Privat din România (APAPR). ”Randamentul total realizat de toate fondurile de Pilon II de la start (20 mai 2008) și până la finele anului 2019 a fost de 154%, adică un randament mediu anualizat de 8,35% pentru toată perioada de funcționare a Pilonului II. Acest indicator este cu mult peste rata totală inflației din perioada analizată (41,8%), respectiv rata medie anualizată a inflației pentru exact aceeași perioadă (3,05%)”, se arăta în mesajul transmis. La începutul lunii aprilie, APAPR anunța că activele fondurilor private de pensii s-au depreciat în primul trimestru al anului cu 6-7%, în condițiile în care economia globală și toate piețele financiare internaționale au fost afectate în ultimele luni de efectele pandemiei cu COVID-19, precum și de restricțiile impuse libertății de mișcare a persoanelor și bunurilor. "În prezent, o bună parte a economiei globale este oprită, iar piețele financiare reflectă acest lucru prin deprecierea activelor. Nu există stat sau domeniu care să nu fie afectat de această criză globală, iar România nu face excepție, arată APAPR, precizând că, urmare a șocului puternic suferit de piețele financiare, fondurile de pensii private din România se confruntă cu o depreciere temporară a valorii activelor administrate", se arăta în mesajul asociației. În martie, față de luna precedentă, activul net al celor 7 fonduri de pensii, unde sunt înscriși peste 7,5 milioane de contributori, a scăzut cu 4,3%, de la 62,82 miliarde de lei la 60,13 miliarde de lei. Pe fondul căderii puternice a burselor financiare internaționale, mișcare provocată de declanșarea pandemiei de COVID-19, fondurile locale de pensii au pierdut în martie aproape 2,7 miliarde de lei din valoarea activului net, cu toate că în februarie și martie intrările (viramentele) au însumat aproape 1,6 miliarde de lei. Această pierdere afectează însă un număr redus de clienți, respectiv pe cei care sunt în situația să iasă în prezent la pensie. Pentru ceilalți, revenirea burselor financiare va aduce în lunile următoare activul net la valorile înregistrate înainte de declanșarea pandemiei. La finele lunii august, conform ASF, banii fondurilor de pensii sunt plasați în depozite bancare - 2,52 miliarde de lei, titluri de stat - 45,6 miliarde de lei, obligațiuni municipale - 182,7 milioane de lei, obligațiuni corporatiste - 3 miliarde de lei, obligațiuni ale organismelor străine neguvernamentale - 1,47 miliarde de lei, acțiuni - 13,57 miliarde de lei, titluri de paricipare la fonduri mutuale - 2,07 miliarde de lei și fonduri de marfuri și metale prețioase - 102,1 milioane de lei. 
Cîțu:  Pachetul de susținere a economiei o să depășească 7% din PIB până la finalul anului. Programul masiv de stimulare a economiei a stopat declinul și garantează creșterea puternică în 2021	Ministrul Finanțelor Florin Cîțu afirmă duminică, într-o postare pe Facebook, că pachetul de susținere a economiei va depăși 7% din PIB până la finalul anului. El subliniază că programul masiv de stimulare a economiei a stopat declinul și garantează creșterea puternică în 2021. ”Fără precedent în România! Pachetul de susținere a economiei o să depășească, ATENȚIE, 7% din PIB până la finalul anului. Deja în primele 9 luni am injectat SUPLIMENTAR în economie 34. 5 miliarde lei (3. 2% din PIB)”, scrie Cîțu pe Facebook. Ministrul afirmă că sumele injectate suplimentar în economie de guvern sunt: - 14,4 miliarde prin măsuri fiscale- 250 de milioane lei bonificații la plata impozitului pe profit- 3,2 miliarde lei rambursare TVA în plus față de anul trecut- 6,9 miliarde lei cheltuieli cu investițiile mai mari ca anul trecut (cea mai mare sumă din ultimii 10 ani și mai mult decât s-a cheltuit în 2016 sau 2017 tot anul)- 9,8 miliarde lei cheltuieli legate direct de COVID-19”La aceste cheltuieli de la buget adaugăm programe de garanții de aproximativ 30 miliarde lei - 2. 9% din PIB. Bani care ajung în economie prin intermediul sistemului financiar bancar si sunt garantați de stat. Nu ne oprim aici. Acest program MASIV de stimulare a economiei a stopat declinul economiei în 2020 (evităm recesiunea tehnică) și garantează o creștere economică puternică în 2021”, conchide ministrul Finanțelor. 
Analiștii financiari își mențin poziția:  Impactul economic al coronavirusului se va resimți puternic până în trimestrul II din 2021, peste calculul inițial	
Analiștii financiari avertizează din nou că impactul economic al coronavirusului se va resimți puternic până în trimestrul II al anului 2021. Atenționarea a fost transmisă și în primăvară, după ce anterior estimau un efect doar până în trimestrul IV inclusiv al acestui an. Deficitul bugetar anticipat pentru anul în curs este de 8,3% iar declinul economiei la 4,4%. Pentru rata șomajului, valoarea medie a anticipațiilor este 7%. "Din luna aprilie a acestui an, în cadrul sondajului au fost adăugate și patru întrebări suplimentare, referitoare la impactul crizei coronavirusului asupra economiei naționale, iar rezultatele pentru luna iulie 2020 relevă:  durata impactului economic al coronavirusului:  cea mai mare parte a respondenților (peste 69%) anticipează că acesta se va resimți puternic până în trimestrul II al anului 2021;   deficitul bugetului de stat anticipat pentru anul 2020:  valoarea medie a anticipațiilor este 8,3% (de menționat că sondajul a fost realizat înaintea rectificării bugetare);   evoluția, în termeni reali a PIB în anul 2020:  valoarea medie a anticipațiilor este -4,4%;   rata șomajului la finalul anului 2020:  valoarea medie a anticipațiilor este 7,0%", transmit analiștii CFA România, pe baza unui sondaj. Suplimentar, în luna iulie 2020, au fost adăugate încă 4 întrebări cu privire la impactul crizei provocate de Covid-19 asupra economiei. În ceea ce privește modul de revenire al economiei, s-au desprins două opinii majoritare, ambele cu un procent de 31%, și anume, revenirea în W (având în vedere revenirea crizei medicale) și revenirea de forma unui semn «radical» adică se va recupera rapid o parte din scăderea economică, iar recuperarea celeilalte părți va fi lentă. Cea mai mare parte a respondenților, 59%, consideră că modificările de comportament în ceea ce privește consumul sau călătoriile vor fi de lungă durată (de ordinul anilor). Totodată, 44% dintre respondenți consideră că impactul asupra anumitor sectoare economice va fi de lungă durată (de ordinul anilor), în timp ce 33% consideră ca impactul asupra altor sectoare va fi permanent. Pentru ieșirea din criză, analiștii economici au menționat printre soluții investiții în infrastructură, educație și sănătate, investiții în tehnologie și digitalizare, în special digitalizarea serviciilor publice, o mai bună absorbție a fondurilor europene și îmbunătățirea eficienței parteneriatelor public-private. În ceea ce privește cursul de schimb EUR/RON, aproximativ 95% dintre participanți anticipează o depreciere a leului în următoarele 12 luni (comparativ cu valoarea actuală). Astfel valoarea medie a anticipațiilor pentru orizontul de 6 luni este de 4,9022, în timp ce pentru orizontul de 12 luni valoarea medie a cursului anticipat este de 4,9582 (în condițiile în care anticipațiile individuale au variat între 4,8500 și 5,1500). Sondajul este realizat în ultima săptămână a fiecărei luni, iar participanții sunt membri ai CFA România și candidații pentru nivelurile II si III ale examenului CFA. CFA România este asociația profesioniștilor în investiții din România. 
ANALIZĂ Cum a afectat criza țările din sud-estul Europei și perspectivele. Doar 7 din 11 țări vor readuce anul viitor PIB-ul la cel din 2019. Situația României	Țările din regiunea Europei de Sud-Est (ESE) prezintă mai multe avantaje în fața crizei. În primul rând, majoritatea țărilor aveau un nivel scăzut al datoriei publice în momentul anunțării stării de urgență. Acest lucru a dat guvernelor locale posibilitatea de a pune în aplicare măsuri economice cuprinzătoare pentru a sprijini întreprinderile și persoanele fizice, fără a pune prea multă presiune asupra datoriilor suverane. Din perspectiva asistenței medicale, majoritatea țărilor din ESE au acționat decisiv și rapid la debutul pandemiei, impunând măsuri stricte de stopare a evoluției. Ratele de infecție în toată regiunea erau cu mult sub nivelurile globale în momentul în care țările de pe glob au început să își redeschidă economiile, indică un raport SeeNews, care acoperă România, Albania, Bosnia și Herțegovina, Bulgaria, Croația, Kosovo, Moldova, Muntenegru, Macedonia de Nord, Serbia și Slovenia. Analiza se bazează pe 11 indicatori cheie:  măsuri de oprire a evoluției, măsuri economice, recuperare a PIB-ului, risc de expunere la datorii, producție industrială, ratinguri de credit, risc sectorial, stimulare a valorii adăugate brute, piața muncii, risc fiscal și risc la export. Deși având atuurile sale, la începutul crizei, regiunea era predispusă și la anumite riscuri. Majoritatea țărilor din regiune se bazează foarte mult pe industrii care se așteaptă să suporte urmările crizei economice provocată de COVID-19. Există și sectoare care vor ieși „învingătoare” din această criză, dar cele mai multe dintre acestea compun o pondere prea mică din valoarea adăugată brută (VAB) a economiilor din ESE pentru a face diferența și a contrabalansa efectele negative într-un mod semnificativ. Această disproporție între sectoarele în pierdere și cele învingătoare face ca regiunea ESE să fie, în special, susceptibilă la riscuri sectoriale iar unele economii se confruntă în mod inevitabil cu probleme legate de gradul de ocupare a forței de muncă, precum și cu riscuri fiscale cauzate de diminuarea impozitelor. Analiza arată că, potrivit prognozelor, în prezent, doar 7 din cele 11 țări din Europa de Sud-Est vor putea readuce anul viitor nivelurile PIB-ului la cele din 2019. RomâniaPiața forței de muncă din România este una dintre cele mai bine poziționate în toată regiunea Europei de Sud-Est, datorită ratei extrem de scăzute a șomajului înainte de debutul pandemiei COVID-19. România este însă printre acele țări care nu vor fi capabile să-și redreseze total nivelul PIB-ului în 2021. AlbaniaDatorită sectorului său agricol puternic, Albania are cea mai performantă economie dintre cele 11 analizate în raport în ceea ce privește oportunitățile de atenuare a impactului crizei economice indusă de pandemie. Dezavantajul este pachetul de măsuri anunțat de guvern pentru criză, care reprezentă doar 2,8% din PIB – una dintre cele mai mici rate din întreaga regiune a ESE. Bosnia și HerțegovinaBosnia și Herțegovina s-a numărat printre țările cu performanțe medii în ceea ce privește măsurile impuse inițial pentru stoparea evoluției pandemiei COVID-19. În ceea ce privește activitatea economică, economia bosniacă prezintă un risc mediu de a nu-și putea aduce PIB-ul în 2021 la nivelurile pre-pandemice. Un fapt interesant este că în lunile de izolare și carantină a fost țara cu a doua cea mai mică scădere a producției industriale. BulgariaBulgaria se numără printre țările din sud-estul Europei care prezintă un risc mediu de redresare a PIB-ului în 2021 la nivelurile sale pre-pandemice din 2019. Unul dintre factorii agravanți în această direcție este dependența acestei țări de exporturi. Bulgaria avea al doilea cel mai mare raport dintre exporturi și PIB în 2019 (după Slovenia). Având în vedere imprevizibilitatea evoluției pandemiei, incertitudinea canalelor de distribuție și posibilitatea unei încetări bruște a comerțului reprezintă un risc extrem pentru economie. Valoarea măsurilor fiscale și monetare pentru reducerea efectelor negative ale crizei s-a ridicat la 10,7% din PIB, fapt care poziționează țara pe locul al treilea din regiune, după Slovenia și Serbia. Este important de menționat că unele dintre aceste măsuri vizează consolidarea sistemului bancar și nu stimularea directă a economiei. CroațiaCroația s-a numărat în topul performerilor privind măsurile impuse inițial pentru stoparea evoluției pandemiei COVID-19 și s-a lăudat cu cea mai mică rată de infectare din cadrul ESE la jumătatea lunii iunie, poziționându-se într-o lumină favorabilă chiar și după ultimele câteva săptămâni, când numărul de cazuri a început să crească din nou în toată regiunea. Deși este printre puținele țări de la care se așteaptă să nu-și poată aduce, în următorul an, PIB-ul la niveluri dinaintea pandemiei, totuși piața muncii ar trebui, în mare măsură, să poată să revină la nivelurile pre-pandemice în 2021, cu o rată a șomajului preconizată de 8%. KosovoKosovo s-a numărat printre țările cu performanțe medii în ceea ce privește măsurile impuse inițial pentru stoparea evoluției pandemiei COVID-19. Pachetul inițial de măsuri economice anunțat de guvern a rămas în urma majorității țărilor din regiunea ESE, cu un procent de 2,8% din cel mai recent PIB anual al țării. Mai mult, țara este printre puținele de la care se așteaptă revenirea PIB-ul în 2021 la nivelul său din 2019. MoldovaMoldova este una dintre cele două țări din ESE (împreună cu Albania), care se află într-o poziție favorabilă în ceea ce privește oportunitățile de atenuare a impactului crizei economice cauzată de pandemie, datorită sectorului agricol puternic. Cu toate acestea, Moldova este a doua cea mai vulnerabilă țără din ESE în ceea ce priveste riscul de expunere măsurat prin cota consumului privat și formarea brută de capital în economie. MuntenegruAnaliza arată că Muntenegru este așteptată să fie una dintre țările din ESE cele mai afectate de recesiunea cauzată de COVID-19, atât din punctul de vedere al puterii, cât și al duratei și este puțin probabil ca, în 2021, să își readucă PIB-ul la nivelurile dinaintea pandemiei. În plus, pachetul inițial de stimulare fiscală este scăzut în comparație cu valorile de referință regionale și europene, iar lipsa reducerii dobânzilor ar putea de asemenea să împiedice recuperarea rapidă a investițiilor și a consumului. Cu toate acestea, reacția guvernului la criză este pozitivă în domeniile politicii monetare, măsurilor specifice sectorului, sprijinului IMM-urilor și protecției gradului de ocupare a forței de muncă. Macedonia de nordMacedonia de Nord este cel mai slab performer din regiunea ESE din punctul de vedere al măsurilor impuse inițial pentru stoparea evoluției pandemiei COVID-19. Rata sa de infectare a fost peste media globală chiar și la jumătatea lunii iunie, înainte de apariția unor noi vârfuri în numărul de cazuri în toată regiunea. Țara are o expunere medie la pierderile preconizate din cauza pandemiei COVID-19 în cele mai vulnerabile sectoare. SerbiaCu toate că Serbia ar trebui să-și readucă, în 2021, PIB-ul la nivelul dinaintea pandemiei, țara prezintă un risc ridicat pentru pierderi în sectoarele cele mai vulnerabile la pandemia COVID-19. În plus, dat fiind că aceste sectoare generează mai mult de jumătate din totalul impozitelor plătite în țară, Serbia este una dintre cele mai expuse trei țări la scăderea veniturilor din impozite. SloveniaPachetul economic inițial al Sloveniei ca răspuns la criză reprezintă 13,4% din PIB, clasându-se pe primul loc în regiunea ESE. Guvernul speră că aceste măsuri vor reuși să diminueze impactul crizei, deoarece estimările inițiale au pus țara printre cele care nu își vor readuce în 2021 PIB-ul la nivelurile dinaintea pandemiei. Cu toate acestea, Slovenia este țara cea mai puțin expusă la șocurile din PIB provenite din consumul privat și cheltuielile brute de capital. Aceste două componente au constituit doar 52% din PIB în 2019, ceea ce a oferit țării suficientă libertate de mișcare și acțiune în fața pandemiei. 
Încrederea în economia României continuă să își revină după prăbușirea pe fondul pandemiei. Revenire puternică în construcții și industrie	Încrederea populației și firmelor în economie a continuat revenirea, în luna iunie, după prăbușirea înregistrată pe fondul pandemiei și restricțiilor aferente. Cea mai rapidă revenire a fost înregistrată în construcții și industrie. Potrivit datelor pentru luna iunie publicate de Comisia Europeană, indicatorul ESI (Economic Sentiment Indicator), care măsoară încrederea în economie, a urcat la 77,2 puncte, de la 68,5 puncte în luna precedentă. Indicatorul a recuperat, până acum, circa o treime din declinul consemnat în martie și aprilie, notează analiștii BCR. În aprilie, indicatorul a coborât la un minim al ultimilor 18 ani, de 65,3 puncte, pe fondul restricțiilor impuse de autorități în contextul pandemie de Covid-19. La acel moment, ESI a înregistat cea mai mare scădere de după 1992, cel mai puternic impact fiind resimțit în industrie, servicii și comerț. ESI este un indice compozit, realizat pe bază de sondaj, care arată percepția operatorilor economici și a populației privind starea actuală a economiei, precum și așteptările pentru evoluția viitoare. În iunie, cea mai puternică revenire a încrederii a fost înregistrată în sectorul construcțiilor (+12,9 puncte). De asemenea, o recuperare semnificativă a fost consemnată în industrie (+7,6 puncte). "Sectorul manufacturier din România beneficiază de pe urma integrării în lanțurile valorice europene, unde măsurile extraordinare de stimulare fiscală și monetară ar putea conduce la o revenire relativ rapidă. Componenta privind așteptările de producție s-a situat foarte aproape de media dinainte de criza Covid-19. Activitatea în sectorul construcțiilor a continuat în lunile recente, ajutată de creșterea investițiilor publice în infrastructură", se arată într-o notă a BCR. Indicatorul perspectivelor de angajare EEI (Employment Expectations Indicator) a urcat, în iunie, la 91 de puncte, de la 76,2 puncte în mai și 57,9 puncte în aprilie. Indicatorul a recuperat, în ultimele două luni, aproximativ două treimi din declin înregistrat în martie și aprilie. Atât ESI, cât și EEI rămân deocamdată sub media pe termen lung, de 100 de puncte. 
IMM-urile, la limita supraviețuirii. Peste jumătate susțin că ar mai avea fonduri disponibile numai pentru 1-2 luni	
Al doilea val al pandemiei de COVID și noile restricții impuse de autorități au afectat și mai puternic economia românească, în principal sectorul IMM-urilor, acolo unde problemele financiare s-au acutizat. 58% dintre reprezentanții întreprinderilor mici și mijlocii susțin că mai au fonduri disponibile numai pentru 1-2 luni. Luna noiembrie a adus o accentuare a problemelor din economia românească, pe fondul dificultăților generate de pandemie. Scăderea vânzărilor, accentuarea blocajului financiar și, în general, contracția la nivel de business și consum, au influențat în mod semnificativ finanțele companiilor, mai ales a celor mici și mijlocii. Barometrul privind starea economiei, efectuat de compania de consultanță Frames și Sierra Quadrant, a fost realizat în perioada 10-15 noiembrie 2020, prin chestionare online, telefonic și email, pe un eșantion reprezentativ de 300 de firme din diverse domenii de activitate, de la comerț, la servicii financiare, agricultură, energie, confecții, IT etc. La barometru au răspuns, în total, 1. 232 de persoane. Profilul respondenților a fost reprezentat de antreprenori, manageri de companii, middle si top management, cu studii superioare, 58% bărbați și 42% femei, cu o vârstă medie de 45 de ani. Potrivit rezultatelor cercetării, realizată în perioada 10-15 noiembrie 2020 împreună cu compania de consultanță Frames, cei mai mulți dintre investitori au ajuns la fundul sacului.  Întrebați despre situația disponibilului financiar din prezent, 58% dintre respondenți au indicat că au fonduri disponibile pentru 1-2 luni. 22% estimează că banii din firmă le ajung pentru 2-4 luni, 8% nu dispun de lichidități și numai 12% au la dispoziție finanțare pentru un termen mai mare de 4 luni. ,,Nu este exclus ca în prima parte a anului viitor să asistăm la un număr foarte ridicat de cazuri de insolvență și concordat preventiv, pe fondul provocărilor majore din economie'', afirmă Ovidiu Neacșu, asociat coordonator Sierra Quadrant.  Cei mai mulți dintre respondenți au declarat că au ajuns în această situație ca urmare a scăderii vânzărilor (61%), accentuării blocajului financiar (14%), reducerii creditului furnizor (12%) și accesului limitat la finanțarea bancară (8%). 5% dintre manageri au indicat alte cauze.  ,,Lipsa banilor, sângele economiei, reprezintă marea problemă într-o economie firavă, cu peste 80% dintre companii aflate în zona supraviețuirii. Accesul la finanțare a devenit tot mai dificil, iar programul IMM Invest nu a reușit să acopere decât în mică măsură foamea de bani a firmelor, mai ales că acesta s-a adresat în principal firmelor bancabile. Întârzierea programului de finanțare pentru capital de lucru și investiții, de 1 mld. de euro, vină să pună presiune pe situația multe companii care ar putea fi salvate'', afirmă Neacșu.  Ce măsuri au luat firmele pentru a-și echilibra bugetele și a evita insolvența și falimentul? Potrivit barometrului, principala măsură a vizat reducerea costurilor de funcționare.  Dincolo de amânarea plății taxelor la stat, invocată de 21% dintre oamenii de afaceri, cei mai mulți (41%) au redus costurile logistice (renegocierea chiriilor pentru spații de lucru, transport, reducerea facturilor la utilități, funcționarea birourilor etc. ), 27% și-au schimbat politica de preț, iar 9% au recurs la optimizarea schemelor de personal. 2% au menționat alte soluții. Întrebați ce vor face dacă vor ajunge la fundul sacului, un număr semnificativ de investitori (43%) au menționat concordatul preventiv drept soluție pentru menținerea pe linia de plutire a companiei. 23% ar intra în insolvență, iar restul au menționat alte soluții precum finanțarea din resurse proprii sau falimentul direct al afacerii.  ,,Concordatul preventiv reprezintă o procedură optimă pentru redresarea unei companii aflată în pericol de insolvență, în vederea acoperirii în timp cât mai scurt și în proporție cât mai mare a datoriilor accumulate și cu scopul evitării procedurilor de faliment'', explică specialiștii.  CE URMEAZĂ ÎN 2021 De la precedenta ediție a barometrului, din datele analizate reiese că tot mai mulți manageri au realizat faptul că, fără o restructurare a companiei, este puțin probabil ca business-ul să supraviețuiască în 2021, dincolo de încheierea sau nu a pandemiei de COVID.  Față de precedenta consultare, managerii par mai focusați pe digitalizarea activităților companiilor, menționată de 26% dintre respondenți (12% la precedentul sondaj), pe reconfigurarea liniilor de credit furnizor (41% față de 29%) și pe reconfigurarea ofertelor (31%).  Alte măsuri avute în vedere în 2021 vizează continuarea scăderii cheltuielilor de funcționare (17%), reduceri de personal (11%) și alte măsuri (8%). ,,Focusul, în 2021, va fi pe regândirea relațiilor contractuale la nivelul economiei. Vedem situația din HORECA, acolo unde este nevoie de o flexibilizare a contractelor de furnizare de servicii, la fel și în zona de food (supermarketuri, hipermarketuri etc. ) acolo unde accesul producătorilor români este în continuare dificil, iar condițiile financiare sunt, de cele mai multe ori, mai stricte pentru firmele mici decât pentru importatori. În multe domenii este nevoie de o regândire a relațiilor economice, pe baze mult mai flexibile, ușor de adaptat vremurilor în care trăim și noii realități economico-financiare'', afirmă Ovidiu Neacșu.  Întrebați care sunt principalele provocări pe care le văd în 2021, cei mai mulți respondenți s-au arătat îngrijorați, cum era de așteptat, de efectele pandemiei (63%), 21% au indicat provocările de ordin fiscal (taxe,impozite), iar 11% au menționat fluctuația cursului euro. Pe lista provocărilor s-au mai aflat accentuarea blocajului financiar, situația de pe scena politică și problemele din piața forței de muncă.  ,,În 2021, principala preocupare, cel puțin în prima parte a anului, o va reprezenta evoluția pandemiei, cu efectele sale greu de anticipat'', arată concluziile barometrului. ,,Un nou posibil shut-down, semnalat de mulți dintre interlocutori, ar urma să reprezinte o lovitură decisivă pentru multe dintre business-urile românești. Semne de întrebare ridică și scena politică, existând incertitudini legate de politicile economice ale noului guvern, de deciziile de ordin fiscal (potențiale creșteri de taxe și impozite), de efectele restructurării aparatului public'', se mai arată în document.  CUM FACEM BUSINESS ÎN 2021 Potrivit analiștilor, ajustarea planurilor pentru 2021 trebuie sa plece de la reevaluarea conditiilor pietei si a implicatiilor pe termen lung.  ,,Abordarea de tip - așteptăm și vom vedea ce facem - trebuie înlocuită cu măsuri stricte de control financiar. Gestionarea activă a liniilor de finanțare, eliberarea sumelor suplimentare din bilanț, în general reechilibrarea costurilor pe baza previziunilor revizuite ale veniturilor alături de reconsiderarea investițiilor vor ajuta cel mai bine companiile, indiferent de cat dureaza epidemia'', spun aceștia. Deblocarea banilor din active non-core business, precum terenuri, depozite, spatii comerciale, autovehicule sau echipamente pentru funcții secundare, evitarea cheltuielilor care nu țin de esența business-ului alături de analiza performanței clienților, de la cei rau-plătnici la cei neprofitabili, trebuie sa fie, de asemenea, în focusul managerilor, indiferent de domeniul de activitate.  ,,Managerii trebuie să acționeze cu un optimism moderat. Da, ieșirea din zona pandemiei, cel mai probabil din a doua parte a anului, va genera un reviriment economic. Oamenii vor încerca să facă tot ce n-au putut în 2020, însă trebuie avut în vedere faptul că situația va fi una instabilă. Astfel că firmele vor trebui să își flexibilizeze semnificativ contractele cu partenerii, să își coreleze costurile aferente cu volumul de activitate și indicatorii de performanță variabilă, în esență să manifeste prudență. Nu în ultimul rând, să apeleze cu încredere la profesioniștii în reorganizarea companiilor, cei în măsură să le ofere soluțiile menite să exploateze și potențialul creat de noua realitate economică'', a mai declarat Ovidiu Neacșu. În privința resurselor umane, experții în reorganizarea companiilor spun că este esențială dezvoltarea unei politici de securizare a angajaților și colaboratorilor experimentați, a celor care aduc valoare business-ului în condițiile în care tot mai multe firme vor ieși la ,,vânătoare'' de talente, pe fondul relansării activității.  ,,În 2021, problemele de finanțare ale companiilor, mai ales din zona investițională, ar putea fi rezolvate în parte prin accesarea fondurilor europene puse la dispoziția României. Rămâne însă de văzut dacă autoritățile vor reuși să simplifice modul de accesare, în așa fel încât rata de absorbție să crească de la nivelul codaș din ultimii ani'', se mai precizează în concluziile analizei. 
Industria fondurilor de investiții s-a întors în 2018, aruncând peste bord un an de creșteri. Declin de 2 cifre al activelor și ieșiri nete ale investitorilor. Românii au „fugit” cu aproape 4 miliarde lei. Șoc la investiții în obligațiuni și instrumente cu venit fix
	Valul de vânzări de pe piețele externe aduse de pandemia de coronavirus și măsurile subsecvente vătămătoare pentru economie s-au răsfrânt nefavorabil și asupra pieței de capital de la București, unde valoarea intrinsecă a fondurilor de investiții a scăzut, iar românii au „fugit” cu aproape 4 miliarde de lei din aceste entități. Partea plină a paharului o reprezintă creșterea cu 6. 000 de persoane a numărului de investitori și interesul sporit pentru bursă al românilor cu disponibilități bănești. Sectorul fondurilor de investiții a luat mașina timpului și s-a întors în 2018, aruncând peste bord un an de creșteri în care piața a reușit chiar surmontarea șocului ordonanței de urgență cu prevederi drastice pentru mediul corporativ promovată cu aproape 2 ani în urmă. Activele totale ale fondurilor de investiții se situează la 41,27 miliarde lei, acestea având un declin de 14,89% față de anul 2019, dar fiind și chiar și sub valoarea din 2018, conform datelor furnizate de Asociația Adminitratorilor de Fonduri (AAF). Pe segmentul fondurilor de investiții, declinul este vizibil, valoarea agregată a activelor, de 20,90 miliarde lei, aflându-se cu 2,78% sub cea de 21,57 miliarde lei de la sfârșitul anului 2018. Este rezultatul unui șoc pe piața obligațiunilor, o consecință a declinului bursier, unde indicele BET de la BVB se regăsește cu aproape 11,75% sub nivelul de la începutul anului, dar și al unor retrageri de resurse financiare ale investitorilor. În trimestrul al 3-lea din anul 2020, ieșirile nete ale investitorilor s-au situat la 73 milioane lei. „Comparativ cu anul trecut este o schimbare de trend, pentru că anul trecut am avut, de fapt, intrări de fonduri, deci subscrierile au fost mai mari decât răscumpărările în acea perioadă”, spune Jan Pricop, director executiv al AAF. Totuși, „fuga cu banii” s-a atenuat, cea mai mare parte a acesteia fiind consumată la debutul introducerii stărilor de urgență și de alertă, în trimestrul I ieșirile nete fiind de 3,73 milioane lei. La T2, acestea deja se subțiaseră la 158 milioane lei. Este exact ce se vede de la firul ierbii de către jucători ai industriei de profil. "Dacă ne uităm la activele totale, evident că am văzut o oarecare agitație în rândul clienților și răscumpărări per ansamblul fondurilor noastre, mai ales în luna martie", spune Aurel Bernat CEO la BT Asset Management, divizia de administrare a activelor financiare a Băncii Transilvania. Șocul s-a resimțit pe segmentul fondurilor de investiții în obligațiuni și instrumente cu venit fix, ale căror piață a suferit cea mai mare corecție a ultimilor 10 ani, în timp ce, paradoxal, românii au redescoperit apetitul pentru investițiile în acțiuni. AAF a identificat un număr de fonduri care investesc peste 50% din bani în acțiuni, iar acestea au active de 1,55 miliarde lei. Acestea au beneficiat de intrări nete de 137 milioane lei. „Există un interes mare față de investițiile în acțiuni”, spune Pricop de la Asociația Administratorilor de Fonduri. „Investitorii, în această perioadă, am văzut în această criză și oportunitate. ”Într-adevăr, Profit. ro a documentat încă din primăvară în rândul caselor de brokeraj acest fenomen al activării investitorilor la cumpărare pentru a fructifica prețurile apăsate de pe bursa românească. Comportamentul existent la nivelul conturilor individuale este confirmat ca fiind repetat și la nivelul fondurilor de investiții. Un alt aspect pozitiv pentru industrie îl reprezintă creșterea cu aproximativ 6. 000 de persoane a numărului de investitori. Acesta se ridică la 335. 000 de români care aleg să-și pună la bătaie disponibilitățile bănești pe piața de capital locală. 
Ministrul Finanțelor preferă prelungirea perioadei de amânare a ratelor la credite și după finalul anului. Soluția depinde însă de discuțiile cu băncile și de deciziile Autorității Bancare Europene	
Ministerul Finanțelor va discuta cu sistemul bancar mai multe variante pentru sprijinirea în continuare a celor care au dificultăți la plata ratelor la creditele bancare, de la scenarii pentru susținerea în funcție de specificul cazurilor și până la varianta prelungirii actualei perioade de amânare a ratelor, care expiră la sfârșitul anului, a declarat ministrul Finanțelor, Florin Cîțu. Ministrul a precizat că preferă prelungirea perioadei de amânare în aceleași condiții, însă o soluție va depinde de discuțiile cu sistemul bancar, dar și de decizia Autorității Bancare Europene (EBA) de a extinde o prevedere care permite băncilor să nu constituie provizioane în astfel de situații. Debitorii au putut solicita, până la 15 iunie 2020, amânarea ratelor până la finele anului, în baza moratoriului reglementat prin Ordonanța de Urgență 37/2020. Peste 60% din cererile soluționate au fost în baza ordonanței, în timp ce restul de 40% au fost în urma măsurilor adoptate individual de bănci, potrivit Asociației Române a Băncilor. Măsura amânării ratelor a venit în contextul în care un număr mare de persoane și firme sunt afectate de impactul economic al restricțiilor impuse de autorități pentru limitarea epidemiei de coronavirus. "Ne gândim împreună cu sistemul bancar și asta este discuția care urmează, ce facem după 1 ianuarie, pentru că este clar că economia încă nu și-a revenit și s-ar putea să avem nevoie în continuare de astfel de facilități. Și, atunci, trebuie să găsim tot împreună soluții pentru perioada de după 1 ianuarie, astfel încât nici sistemul bancar, nici clienții băncilor și nici economia să nu sufere", a declarat ministrul la o conferință online organizată de publicația Financial Intelligence. Clienții persoane fizice au depus, până la data limită din iunie, peste 334. 000 de solicitări de suspendare a obligațiilor de plată lunare, ceea ce reprezintă o pondere de aproximativ 22% din creditele în derulare acordate populației. Clienții persoane juridice au depus un număr de aproape 28. 000 de solicitări de suspendare a obligațiilor de plată lunare, aferente unui ponderi de aproximativ 28% din portofoliul total de credite acordate acestei categorii. "Ne uităm la mai multe variante, putem să ne uităm chiar la o prelungire a acestei perioade, dar acestea sunt scenarii pe care trebuie să lucrăm cu sistemul bancar. Putem să plecăm de la o prelungire a perioadei, până la variante mai soft, pe anumite cazuri specifice, unde vedem clar că oamenii nu pot . . . sunt anumite sectoare din economie unde oamenii încă rămân în șomaj tehnic, poate sunt (sectoare, n.r.) închise datorită deciziei Guvernului și atunci este nevoie de ajutor și putem să venim să susținem. Pornim de la această variantă, de a prelungi o perioadă sistemul actual, până la variante mai soft. Luăm toate aceste variante în calcul, dar aș vrea să vedem, împreună cu sistemul bancar, efectele. Ce s-a întâmplat până acum, ce costuri au însemnat aceste nouă luni și ce se întrevede pentru viitor", a spus Cîțu. Băncile au posibilitatea să nu constituie provizioane pentru creditele amânate la plată ca urmare a efectelor pandemiei COVID 19. "Important este că noi am putut lua această decizie (perioada de amânare a ratelor, n.r.) ca urmare a hotărârii EBA (Autoritatea Bancară Europeană, n.r.) ca băncile să nu fie obligate să constituie provizioane. Sper să rămână și în perioada următoare această decizie și nu cred că aici nu vom avea o prelungire. Atunci, dacă putem să prelungim în aceleași condiții, eu aș merge pe această variantă, dar trebuie să discutăm întâi cu sistemul bancar, să cădem de acord pe o variantă", a explicat ministrul Finanțelor. Băncile sunt preocupate de capacitatea debitorilor de a-și achita ratele la credite, având în vedere impactul epidemiei de coronavirus. Astfel, pandemia COVID-19 a adus în topul evaluărilor băncilor riscul ca debitorii să nu mai ramburseze împrumuturile contractate. În același timp, banca centrală se așteaptă la o scădere a profitabilității băncilor, pe fondul costurilor mai mari cu riscul și ca urmare a scăderii veniturilor operaționale. “Băncile consideră că ratele de neperformanță vor înregistra o creștere ca urmare a efectelor pandemiei COVID-19 după încheierea perioadei în care debitorii au posibilitatea de amânare a plații ratelor scadente, însă magnitudinea acesteia este strâns legată de repornirea activității economice”, se arată într-un sondaj realizat de banca centrală, publicat în iulie. 
FMI:  Perspectivele economiei mondiale nu sunt atât de sumbre pe cât se preconiza în iunie	
Perspectivele economiei mondiale nu sunt atât de sumbre pe cât se preconiza în urmă cu trei luni, a declarat joi purtătorul de cuvânt al Fondului Monetar Internațional, Gerry Rice, lăsând să se înțeleagă că organizația își va îmbunătăți estimările luna viitoare, transmite Reuters. Gerry Rice nu a oferit noi cifre dar a subliniat că cele mai recente date statistice din China și mai multe economii avansate sunt peste așteptări. Cu toate acestea, purtătorul de cuvânt al FMI a avertizat că, la nivel global, orizontul rămâne unul dificil ca urmare a pandemiei de coronavirus și a impactului său asupra mai multor sectoare economice, scrie Agerpres. "Indicatorii economici recenți sugerează că perspectivele ar putea fi mai puțin sumbre decât în momentul în care am publicat World Economic Outlook din 24 iunie, iar unele părți ale economiei mondiale încep să depășească momentul critic", a declarat Gerry Rice într-o conferință de presă. În plus, există semne că schimburile comerciale mondiale încep să își revină încet după izolarea extinsă introdusă pentru a limita răspândirea virusului, a spus Rice. "Însă vreau să sublinieze că nu suntem încă în afara pericolului iar perspectivele rămân foarte dificile, în special pentru multe piețe emergente și țări în curs de dezvoltare, altele decât China", a spus purtătorul de cuvânt al FMI, subliniind faptul că multe din aceste țări se confruntă în continuare cu o cerere internă slabă, diminuarea cererii la export, diminuarea remitențelor și a veniturilor din turism. Fondul Monetar Internațional a prognozat în luna iunie că Produsul Intern Brut global va înregistra o contracție de 4,9% în acest an, revizuindu-și în jos estimările din luna aprilie, când miza pe o contracție de doar 3%. Instituția urmează să publice noile sale estimări în data de 13 octombrie. 
Ministrul Finanțelor:  Nu creștem taxele și nu reducem veniturile în această perioadă de criză	Guvernul nu va crește taxele, nu va modifica taxa unică și nu va reduce veniturile populației, deoarece nu pot fi introduse taxe noi în perioada actuală de criză economică, a declarat, miercuri, ministrul Finanțelor Publice, Florin Cîțu, într-o conferință de presă în județul Gorj. "Ca să fie foarte clar:  nu umblăm la veniturile cetățenilor, nu creștem taxe, nu băgăm taxe, nu facem nimic din aceste strategii și nici nu vom lua bani de la Fondul Monetar Internațional. Ceea ce am făcut noi anul acesta este un lucru în premieră nu numai pentru România în 30 de ani de zile - să poți să finanțezi un deficit de 8,6% din piața internațională. Multe țări din lumea asta nu pot să facă acest lucru. Uitați-vă la America Latină, uitați-vă că deja sunt țări din Africa care astăzi dau default. Noi știm să ne finanțăm și am arătat că avem încrederea investitorilor", a afirmat Florin Cîțu. Ministrul Finanțelor a menționat că respinge orice discuție despre reducerea veniturilor populației, scrie Agerpres. "Nicio taxă nu poate fi introdusă pe perioadă de criză. Suntem pe perioadă de criză - orice discuție despre taxe sau reduceri de venituri este contra-productivă. Din contră, în acest moment ai nevoie să injectezi lichiditate în economie, nu să scoți lichiditate din economie. Anul acesta veniturile, în perioadă de criză, au crescut cu 8,1% față de anul trecut. De asta ai nevoie ca să crească economia, ai nevoie de venituri mai mari. Nu mergem în direcția greșită, nu vom face greșelile făcute de alții în trecut. Iar cei care ne acuză pe noi de taxe, de creștere de taxa unică, au introdus taxe în ultimii ani. Noi am scos taxe, nu vom băga niciodată taxe în perioadă de criză", a adăugat Florin Cîțu. Ministrul Finanțelor a precizat că dorește să lase o rezervă financiară pentru Bugetul de Stat de anul viitor, astfel ca viitorul Guvern să poată acoperi situații neprevăzute precum cea provocată Guvernului actual de criza noului coronavirus. 
Comisia Europeană se așteaptă la un declin al economiei României de 6% în 2020, urmat de o creștere de 4% în 2021	Comisia Europeană a transmis, marți, că previziunile economice din vara acestui an pentru România sunt o contracție de 6% din PIB și o creștere de 4% în 2021. Economia UE se va confrunta anul acesta cu o recesiune profundă, ca urmare a pandemiei de coronavirus, în pofida răspunsului politic rapid și cuprinzător la nivel UE și la nivel național, mai notează instituția. Din cauza faptului că eliminarea restricțiilor de deplasare a persoanelor are loc mai lent decât a fost estimat în previziunile CE din primăvară, impactul asupra activității economice în 2020 va fi mai semnificativ decât a fost anticipat. Comisia Europeană preconizează că „economia UE se va contracta cu 8,3 % în 2020 și va crește cu 5,8 % în 2021”, arată instituția, într-un comunicat de presă remis, marți, news. ro. Astfel, CE preconizează că, în 2020, contracția va fi semnificativ mai mare de 7,7%, cifra estimată pentru zona euro, și de 7,4%, cifra estimată pentru UE în ansamblul său în previziunile din primăvară. Creșterea va fi în 2021 ceva mai puțin solidă decât s-a previzionat în primăvară. „Impactul economic al restricțiilor de deplasare a persoanelor este mai grav decât ne-am așteptat la început. Situația este încă dificilă și ne confruntăm cu numeroase riscuri, printre care se numără un nou val masiv de infecții. În orice caz, aceste previziuni arată clar de ce avem nevoie de un acord cu privire la pachetul nostru ambițios de măsuri de redresare, NextGenerationEU, pentru a ajuta economia. În ceea ce privește anul în curs și anul viitor, ne putem aștepta la o relansare economică, dar trebuie să fim atenți la ritmul diferit al redresării. Trebuie să ne protejăm în continuare lucrătorii și companiile și să ne coordonăm strâns politicile la nivelul UE, pentru a ne asigura că vom ieși din această criză mai puternici și uniți”, a afirmat Valdis Dombrovskis, vicepreședinte executiv pentru o economie în serviciul cetățenilor, potrivit sursei citate. Comisarul pentru economie Paolo Gentiloni a afirmat că previziunile CE arată efectele economice devastatoare ale pandemiei de coronavirus. „Coronavirusul a secerat viața a mai mult de jumătate de milion de oameni pe mapamond, o cifră care crește pe zi ce trece - în unele părți ale lumii într-un ritm alarmant. Previziunile în discuție indică efectele economice devastatoare ale acestei pandemii. Răspunsul politic pe teritoriul întregii Europe a contribuit la atenuarea șocului pentru cetățenii noștri, însă această situație continuă să creeze tot mai multe divergențe, inegalități și o insecuritate crescândă. Iată de ce este atât de important să ajungem la un acord rapid cu privire la planul de redresare propus de Comisie – pentru a le insufla economiilor noastre mai multă încredere și a le asigura o finanțare suplimentară în acest moment critic”, a explicat Paolo Gentiloni, comisarul pentru economie. Este de așteptat ca redresarea să înceapă să producă efecte în a doua jumătate a anului 2020. Impactul pandemiei asupra activității economice era deja considerabil în primul trimestru al anului 2020, cu toate că majoritatea statelor membre au început să introducă restricții de deplasare a persoanelor abia la jumătatea lunii martie. „Întrucât a intervenit o perioadă mult mai lungă de perturbări și au fost aplicate restricții de deplasare a persoanelor în al doilea trimestru al anului 2020, se estimează că producția economică s-a contractat mult mai mult decât în primul trimestru”, mai transmite Comisia Europeană. Cu toate acestea, datele preliminare pentru mai și iunie sugerează că este posibil ca perioada cea mai grea să fi trecut. Conform estimărilor, redresarea va începe să producă efecte în a doua jumătate a anului, deși aceasta va rămâne incompletă și inegală de la un stat membru la altul. Șocul produs de pandemie asupra economiei UE este simetric în condițiile în care pandemia a afectat toate statele membre. Totuși, este preconizat că atât scăderea producției în 2020, cât și intensitatea relansării economice în 2021 vor varia foarte mult. „Conform estimărilor, diferențele în ceea ce privește amploarea impactului pandemiei și forța redresării de la un stat membru la altul vor fi și mai pronunțate decât s-a estimat în previziunile din primăvară”, conform sursei menționate. O perspectivă neschimbată asupra inflațieiPerspectiva globală asupra inflației s-a schimbat foarte puțin de la previziunile din primăvară, deși s-au înregistrat schimbări semnificative ale factorilor care stau la baza prețurilor. Cu toate că prețurile petrolului și ale alimentelor au crescut mai mult decât s-a preconizat, este de așteptat ca efectul acestei creșteri să fie contrabalansat de perspectivele economice mai nefavorabile și de efectul reducerilor TVA și al altor măsuri luate în unele state membre. Sursa citată mai spune că în zona euro, inflația, măsurată pe baza indicelui armonizat al prețurilor de consum (IAPC), este în prezent estimată la 0,3 % în 2020 și la 1,1 % în 2021. În UE, inflația se va situa, conform previziunilor, la 0,6 % în 2020 și la 1,3 % în 2021. Riscuri deosebit de mariRiscurile care planează asupra acestor previziuni sunt deosebit de mari și se concentrează în principal pe o evoluție negativă. Amploarea și durata pandemiei, precum și ale restricțiilor de deplasare a persoanelor care ar putea fi necesare în viitor rămân în mare parte necunoscute. Conform scenariului care stă la baza previziunilor, relaxarea restricțiilor de deplasare a persoanelor va continua și nu va exista un „al doilea val” de infecții. Există riscuri considerabile ca piața forței de muncă să fie mai afectată pe termen lung decât s-a estimat și ca dificultățile legate de lichidități să se transforme în probleme de solvabilitate pentru multe întreprinderi. „Stabilitatea piețelor financiare este expusă riscurilor și există pericolul ca statele membre să nu poată coordona suficient răspunsurile strategice naționale. Imposibilitatea ajungerii la un acord cu privire la relațiile comerciale viitoare dintre Regatul Unit și UE ar putea duce, de asemenea, la o creștere mai redusă, în special pentru Regatul Unit. La un nivel mai general, politicile protecționiste și o îndepărtare excesivă de lanțurile globale de producție ar putea avea la rândul lor efecte negative asupra comerțului și a economiei mondiale”, transmite CE. Există și riscuri în sensul creșterii, precum disponibilitatea rapidă a unui vaccin împotriva coronavirusului. Propunerea Comisiei Europene de plan de redresare, concentrată pe un nou instrument, NextGenerationEU, nu este luată în calcul în aceste previziuni, deoarece încă nu s-a ajuns la un acord în privința sa. Un acord asupra propunerii Comisiei este așadar considerat, de asemenea, un risc în sensul creșterii. Într-un sens mai general, nu poate fi exclusă o relansare economică mai rapidă decât se estima, în special dacă situația epidemiologică permite o eliminare mai rapidă decât se preconizase a restricțiilor rămase. În privința Regatul Unit, o ipoteză pur tehnicăAvând în vedere că relațiile viitoare dintre UE și Regatul Unit nu sunt clare, previziunile pentru 2021 se bazează pe o ipoteză pur tehnică de menținere a situației actuale în ceea ce privește relațiile comerciale dintre cele două părți. Această ipoteză este utilizată doar în scop de prognozare și nu reflectă nicio anticipare și nicio previziune în ceea ce privește rezultatele negocierilor dintre UE și Regatul Unit cu privire la relațiile lor viitoare. Aceste previziuni se bazează pe o serie de ipoteze tehnice referitoare la evoluția cursurilor de schimb, a ratelor dobânzilor și a prețurilor produselor de bază, întemeiate pe informațiile disponibile până la data de 26 iunie, precizează CE. Pentru toate celelalte date integrate în previziuni, inclusiv ipotezele referitoare la politicile publice, aceste previziuni iau în considerare informațiile disponibile până la data de 30 iunie, inclusiv. Cu excepția cazului în care politicile sunt anunțate în mod credibil și sunt detaliate în mod corespunzător, proiecțiile pornesc de la ipoteza că nu se modifică nimic la nivel de politici. Comisia Europeană publică în fiecare an două seturi de previziuni detaliate, în primăvară și în toamnă și două seturi de previziuni intermediare, în iarnă și în vară. Previziunile intermediare cuprind valorile anuale și trimestriale ale PIB și ale inflației tuturor statelor membre pentru anul în curs și pentru anul următor, precum și date agregate pentru UE și zona euro. Următoarele previziuni economice ale Comisiei Europene vor fi cele din toamna acestui an, care sunt programate a fi publicate în luna noiembrie a.c. 
Guvernul a decis cu cât va subvenționa dobânda la creditele garantate pentru marile companii. Schema de ajutor de stat așteaptă avizul Comisiei Europene	După ce săptămâna trecută, Guvernul a decis că va garanta până la 90% din creditele de investiții sau de capital pentru companiile mari afectate de pandemia de coronavirus, premierul Orban a arătat acum că subvenționarea dobânzii va fi de maximum 50%. Potrivit acestuia, schema respectivă de ajutor de stat pentru marile companii ar urma să fie adoptată în cel mult două săptămâni, după acordul Comisiei Europene. ”Garantăm credite în proporție de până la 90% și subvenționarea dobânzii într-o propoție de până la 50%”, a precizat premierul Orban. Potrivit acestuia, plafonul de garanții al programului, de 8 miliarde de lei, ar putea fi majorat de Guvern doar în cazul în care vor mai exista solicitări. În prezent, Guvernul așteaptă aprobarea schemei de ajutor de stat de către Comisia Europeană, iar imediat după răspunsul Comisiei va fi adoptat actul normativ, a mai spus Orban, care a estimat că va mai dura ”o săptămână, două” până atunci. Inițial, ministrul Finanțelor, Florin Cîțu, anunțase că garantarea de către stat va fi de maximum 80%. În program vor fi incluse acum și companiile care nu au cifra de afaceri de peste 20 milioane lei, dar au peste 250 de angajați, conform ultimelor modificări avute în vedere de Executiv. Potrivit ministrului Finanțelor Publice, programul pentru companiile mari va cuprinde 3 măsuri principale. În primul rând, vor fi acordate garanții, în numele și contul statului, care vor acoperi până la 90% din necesarul de finanțare pentru creditele de investiții sau susținerea activităților curente acordate de către bănci comerciale companiilor mari afectate de de pandemia de Covid-19. În al doilea rând, vor fi acordate finanțări cu componente de ajutor de stat pentru companiile afectate de de pandemia de covid pentru realizarea de investiții sau susținerea activităților curente. În al treilea rând, vor fi acordate produse cu componentă de minimis, respectiv compensarea dobânzii la credite în derulare, subvenționarea dobânzilor la credite noi și plafoane de garantare cu compenentă de minimis pentru creditele de capital de lucru acordate de băncile comerciale. Așa cum a fost anunțat anterior, plafonul de garantare al programului va fi de 8 miliarde lei, iar ministrul Finanțelor a estimat că efectul de multiplicare în economie va fi de aproape 28 miliarde lei. Beneficiarii progarmului vor fi persoanele juridice de drept privat înființate în baza Legii societăților comerciale, care se încadrează în categeoria IMM-urilor cu cifră de afaceri de peste 20 milioane lei în 2019 sau care se încadrează în categoria întreprinderilor mari. În plus, printre beneficiari este inclusă și categoria companiilor întreprinderi afiliate sau parteneri, care au peste 250 de angajați. 
ULTIMA ORĂ Crește garantarea de stat a creditelor pentru marile companii. O nouă categorie de companii, printre beneficiari	Guvernul va garanta până la 90% din creditele de investiții sau de capital pentru companiile mari afectate de pandemia de coronavirus, conform memorandumului aprobat joi de Guvern privind programul de susținere a companiilor mari. Anterior, ministrul Finanțelor anunțase că garantarea de către stat va fi de maximum 80%. În program vor fi incluse acum și companiile care nu au cifra de afaceri de peste 20 milioane lei, dar au peste 250 de angajați. Potrivit ministrului Finanțelor Publice, Florin Cîțu, programul pentru companiile mari va cuprinde 3 măsuri principale. În primul rând, vor fi acordate garanții, în numele și contul statului, care vor acoperi până la 90% din necesarul de finanțare pentru creditele de investiții sau susținerea activităților curente acordate de către bănci comerciale companiilor mari afectate de de pandemia de covid. În al doilea rând, vor fi acordate finanțări cu componente de ajutor de stat pentru companiile afectate de de pandemia de covid pentru realizarea de investiții sau susținerea activităților curente. În al treilea rând, vor fi acordate produse cu componentă de minimis, respectiv compensarea dobânzii la credite în derulare, subvenționarea dobânzilor la credite noi și plafoane de garantare cu compenentă de minimis pentru creditele de capital de lucru acordate de băncile comerciale. Așa cum a fost anunțat anterior, plafonul de garantare al programului va fi de 8 miliarde lei, iar ministrul Finanțelor a estimat că efectul de multiplicare în economie va fi de aproape 28 miliarde lei. Beneficiarii progarmului vor fi persoanele juridice de drept privat înființate în baza Legii societăților comerciale, care se încadrează în categeoria IMM-urilor cu cifră de afaceri de peste 20 milioane lei în 2019 sau care se încadrează în categoria întreprinderilor mari. În plus, printre beneficiari este inclusă și categoria companiilor întreprinderi afiliate sau parteneri, care au peste 250 de angajați. Florin Cîțu a mai arătat că programul va fi operațional în 3 săptămâni, maximum 1 lună. Premierul Orban a fost cel care a anunțat anterior că, după modelul programului IMM Invest, prin care sunt acordate întreprinderilor mici și mijlocii garanții de stat pentru credite destinate investițiilor sau asigurării capitalului de lucru, Guvernul va asigura și marilor companii astfel de împrumuturi. ”Așa cum pentru întreprinderile mici și mijlocii am stabilit un mod de susținere prin intermediul programului IMM Invest, și anume credite pentru capital de lucru și credite pentru investiții, garantate de stat și cu dobândă subvenționată, la fel pregătim măsuri și pentru companiile mari, de susținere, de garantare a creditelor pentru capitalul de lucru și eventual pentru diferite investiții”, a declarat premierul Orban, în urmă cu o lună. 
INFOGRAFIC BNR reduce prognoza de inflație pe fondul efectelor economice ale pandemiei COVID 19. "Cel mai mare risc este transformarea într-o criză persistentă"	Banca Națională a României a redus prognoza de inflație pentru acest an la 2,8% și la 2,5% pentru finele anului viitor, ca urmare a efectelor COVID 19 asupra cererii interne în perioada următoare. Banca centrală notează că perspectiva este marcată de incertitudini și că riscurile cele mai mari vin dintr-o creștere a cazurilor de infectare sau o revenire a contaminărilor în viitor care să ducă la o criză economică persistentă. Rata anuală a inflației coborât de la 4,04% la finele anului 2019 și la 2,68% în aprilie 2020. Banca Națională prognozează că rata anuală a IPC se va menține în intervalul din jurul țintei centrale pe întregul orizont al prognozei, și va fi de 2,8% la finele anului curent și la 2,5% la sfârșitul anului viitor. Față de Raportul precedent, indicatorul este proiectat la valori mai reduse cu 0,2 puncte procentuale la finalul anului curent și cu 0,7 puncte procentuale pentru decembrie 2021. BNR notează că, pe termen scurt, au crescut presiunile inflaționiste în segmentul alimentar – atât pe fondul perturbării lanțurilor de distribuție globale, cât și al majorării sensibile în context pandemic a cererii de bunuri de uz curent – și că este de așteptat acestea să domine presiunile dezinflaționiste de la nivelul prețurilor produselor energetice (combustibili și gazele naturale), care s-au ieftinit considerabil la nivel internațional. Pe termen mediu, însă, BNR se așteaptă ca șocul pe partea de cerere să ducă la o corecție a inflației de bază, care ar urma să ajungă la 2,2% la finele anului viitor, sub ținta centrală de inflație de 2,5%, ceea ce se transpune printr-o rată mai mică a inflației IPC. “Această evoluție se datorează impactului semnificativ și așteptat a fi persistent exercitat de deficitul de cerere agregată format în economie în prima parte a anului curent”, scrie BNR în Raportul trimestrial. “Propagarea crizei de sănătate publică ocazionate de noul coronavirus a condus la blocaje ample ale lanțurilor de valoare adăugată, afectând osatura de producție de la nivel global, la creșteri semnificative ale volatilității de pe piețele financiare, ce grevează asupra disponibilității la timp și în volumele optime a surselor de finanțare, și la sporirea fără precedent a incertitudinii agenților economici, având ca efect perturbarea în mod sever a deciziilor economice ale acestora. Coroborate măsurilor administrative impuse de autorități în vederea limitării extinderii contaminării cu noul virus, acestea s-au transpus și într-o contracție de proporții a cererii agregate din economie”, notează banca centrală. BNR arată că o prognoză a evoluției prețurilor este dificil de realizat în momentul de față și că dacă pe termen scurt o parte a producătorilor ar putea crește prețurile bunurilor și ale serviciilor oferite ca urmare a majorării temporare a cererii pentru anumite produse (de exemplu alimente), întârzierea revenirii economice pe o perioadă mai lungă ar putea duce la presiuni dezinflaționiste din scăderea cererii și la o inflație mai mică decât cea prognozată. Un efect advers asupra presiunilor inflaționiste ar putea veni din prelungirea pandemie, care ar putea reduce oferta de produse, în condițiile în care lanțurile globale de producție și distribuție ar fi afectate – ar fi dificilă integrarea producătorilor locali într-un timp și la costuri rezonabile, notează BNR. Banca centrală se așteaptă, în scenariul de bază, ca actuala criză să producă doar efecte temporare asupra economiei – o cădere adâncă în trimestrul 2, urmată de o revenire în trimestrul 3. Astfel, va fi afectat doar poziția ciclică a economiei (deviația PIB) în acest an, și mai puțin PIB potențial, economia urmând să treacă pe un deficit de cerere agregată, la un nivel pe care BNR spune că nu îl poate estima cu precizie. “Unul dintre cele mai relevante riscuri ar putea fi acela al transformării acesteia într-o criză persistentă, fie prin prelungirea situației medicale pe o perioadă mai lungă de timp, fie prin o posibilă reinflamare a cazurilor de contaminare în viitor. Astfel de evoluții ar fi de natură să pericliteze refacerea potențialului productiv al economiei”, notează BNR. Deficitul de cont curent se va deteriora în continuare în acest an și va depăși probabil valoarea reper de 4% din PIB stabilită de Comisia Europeană în cadrul tabloului de riscuri economice. Contul curent este afectat și de înrăutățirea deficitului bugetar, în condițiile cheltuielilor destinate atenuării efectelor crizei de sănătate, în paralel unui declin important al veniturilor bugetare, ca urmare a deteriorării rapide și extrem de ample a activității economice, consideră BNR. 
Reacția Consiliului Fiscal la cea de-a treia rectificare bugetară:  deficitul probabil pentru 2020 este de 9,8% din PIB	
Consiliul Fiscal apreciază un nivel probabil al deficitului bugetar pentru anul 2020, potrivit metodologiei cash, în jurul valorii de 9,8% din PIB, cu 0,7 puncte procentuale peste estimarea Ministerului Finanţelor Publice, conform opiniei instituţiei cu privire la cea de-a treia rectificare a bugetului general consolidat pe anul 2020, scrie Agerpres. În document se menţionează că valul doi al pandemiei întrerupe/încetineşte revenirea economiilor în trimestrul IV din acest an. În Uniunea Europeană se profilează o evoluţie în formă de W a economiilor din cauza unei probabile contracţii economice în trimestrul IV din acest an, după cum anticipează BCE şi CE. Se prognozează un declin al activităţii economice în UE de 7,4% în acest an. Redresarea ca nivel al PIB este aşteptată pentru 2022, dar în condiţii de schimbări adânci în economii, ce sunt accelerate de noi tehnologii (digitalizare, robotizare, etc. ), de nevoia de a răspunde la schimbarea de climă. Dezvoltarea de vaccinuri şi terapii va ajuta redresarea şi va contribui la schimbarea stării de spirit, către optimism, în societate. "Proiectul celei de-a treia rectificări bugetare majorează proiecţia de deficit bugetar pentru anul 2020 cu 0,5 pp din PIB, respectiv până la un nivel de 9,1%, în principal ca urmare a impactului nefavorabil şi de amploare asupra încasărilor bugetare al facilităţii de amânare la plată a obligaţiilor bugetare, a deteriorării cadrului macroeconomic comparativ cu cel avut în vedere anterior, precum şi a unor neajunsuri în construcţia bugetară. Pe partea de venituri bugetare, CF apreciază drept probabilă materializarea unui gol total de venituri fiscale şi din contribuţii de asigurări plus alte venituri la nivelul anului 2020 (potrivit execuţiei cash) de aproximativ 6,5-7,5 miliarde de lei (circa 0,65%-0,75% din PIB). Acest gol provine, în opinia CF, pe de o parte din evaluarea optimistă a ANAF, a sumelor recuperabile în acest an din obligaţiile amânate la plată de agenţii economici, precum şi din probabilitatea ridicată ca sumele aferente închirierii benzilor de frecvenţă 5G să nu fie încasate în anul curent. În aceste condiţii, CF apreciază un nivel probabil al deficitului bugetar pentru anul 2020 potrivit metodologiei cash în jurul valorii de 9,8% din PIB, cu 0,7 pp peste estimarea MFP. Trebuie menţionat faptul că acest gol de venituri identificat de CF la nivelul anului 2020 este recuperabil în anul următor sprijinind execuţia cash. Din perspectiva execuţiei potrivit metodologiei ESA, aceasta nu este influenţată de elementele identificate de CF care conduc la acest gol de venituri pentru anul în curs", se spune în document. Potrivit CF, dincolo de nivelul extrem de ridicat al deficitului bugetar pentru anul în curs, care va conduce la o majorare corespunzătoare a datoriei publice, poziţia finanţelor publice de la finele anului 2020 este importantă întrucât reprezintă punctul de pornire al construcţiei bugetare pentru anul 2021. "Chiar dacă execuţia bugetară aferentă anului 2020 cuprinde şi unele elemente de tip one-off (evaluate de CF la circa 1,5-2% din PIB, din care 0,4 pp finanţate prin transferuri UE), respectiv măsurile destinate luptei cu efectele pandemiei COVID-19, o foarte mare parte a deficitului bugetar este de natură structurală şi se va manifesta şi în viitor. Astfel, considerând măsurile de politică fiscală deja adoptate (majorarea pensiilor, salariilor, alocaţiilor pentru copii potrivit calendarului anunţat de Guvern) şi eliminând măsurile de tip one-off, punctul de plecare al deficitului bugetar pentru anul 2021 va fi de circa 8% din PIB. Mai mult, având în vedere că efectele pandemiei se vor manifesta şi în anul 2021, cel puţin o parte din măsurile one-off vor fi probabil menţinute, ceea ce ar conduce la un punct de plecare al deficitului bugetar pentru anul 2021 şi mai ridicat, posibil în jur de 9% din PIB", se arată în document. Consiliul Fiscal menţionează că ultimii ani au consemnat o creştere puternică a cheltuielilor de personal şi a celor cu asistenţa socială ca procent în PIB şi venituri fiscale. Această evoluţie se reflectă şi în creşterea puternică a deficitului structural al bugetului public. În 2020 s-a atins un vârf din acest punct de vedere, cheltuielile de personal şi cele cu asistenţa socială reprezentând 92,3% din veniturile fiscale (inclusiv CAS). Această situaţie nu este sustenabilă în sine şi cu atât mai mult este de judecat din perspectiva necesităţii corecţiei macroeconomice şi bugetare, consideră reprezentanţii CF. "În acest context, caracterizat de niveluri foarte înalte ale deficitului bugetar, este obligatorie o corecţie care să conducă pe termen mediu la niveluri mult diminuate ale deficitului bugetar şi care să ancoreze aşteptările creditorilor către o traiectorie sustenabilă a politicii fiscal-bugetare. O corecţie macroeconomică imaginată ca fiind ajutată printr-o scădere drastică a dobânzilor pe piaţă monetară din România, prin injecţii substanţiale de lichiditate de către BNR şi operaţii cu titluri de stat pe piaţa financiară internă, este contraproductivă;   s-ar pierde încrederea în moneda naţională, inflaţia ar fi stimulată mult, ar fi un dezastru pentru stabilitatea financiară şi economică", se spune în document. Instituţia susţine că anunţarea unui plan multianual credibil de consolidare fiscală/bugetară ar putea să ofere răgazul necesar pentru o abordare graduală, care să afecteze cât mai puţin revenirea economiei. Corecţia macroeconomică (reducerea deficitului bugetar) trebuie să aibă în vedere atât restructurare de cheltuieli, cât şi venituri fiscale/bugetare în creştere. "Este falsă teza că nu pot fi mărite venituri fiscale/bugetare, mai ales prin lărgirea bazei de impozitare. Regimul fiscal trebuie să fie transparent şi echitabil;   toţi cetăţenii şi firmele să plătească -să se elimine portiţe (loopholes) care fac regimul fiscal inechitabil. Să nu se tolereze evaziunea fiscală, ca şi optimizări fiscale incorecte (tax avoidance), rente necuvenite. O absorbţie intensă de fonduri europene, care să valorifice aproape dublarea volumului de resurse alocate României pentru perioada 2021-2027 (prin apariţia Planului european de Redresare Next Generation EU de 750 miliarde euro, din care România ar beneficia de 33,2 miliarde euro) ar ajuta mult efortul de corecţie macroeconomică în următorii 3-4 ani", menţionează sursa citată. Opiniile şi recomandările formulate de CF au fost aprobate de preşedintele Consiliului Fiscal, în urma însuşirii acestora de către membrii Consiliului, prin vot, în şedinţa din data de 23 noiembrie 2020. 
Şeful FMI cere menţinerea stimulentelor, deoarece economia mondială "nu a depăşit perioada critică"	
Directorul general al Fondului Monetar Internaţional, Kristalina Georgieva, a cerut liderilor G20 să menţină măsurile de stimulare, deoarece economia globală "nu a depăşit perioada critică", transmit Reuters şi Xinhua, preluate de Agerpres. "Apreciez eforturile tuturor ţărilor G20 de a adopta decizii fără precedent pentru a atenua impactul pandemiei de coronavirus (COVID-19) - inclusiv măsuri de sprijin monetare şi fiscale - care au ajutat la prevenirea unor falimente masive şi chiar la adâncirea crizei", a declarat oficialul FMI, după reuniunea virtuală a liderilor G20. "De asemenea, subliniez că nu a fost depăşită perioada critică în actuala criză. De acum înainte, cooperarea va fi şi mai importantă", a afirmat Georgieva, cerând liderilor G20 să menţină măsurile de sprijin pentru mediul de afaceri şi angajaţi "până la încheierea crizei sanitare". "Ele nu trebuie retrase prematur. De asemenea, este momentul pentru a pregăti investiţii sincronizate în proiecte de infrastructură ecologică şi digitală pentru a stimula redresarea economiei şi pentru îndeplinirea obiectivelor climatice", a explicat directorul general al Fondului Monetar Internaţional. Luna trecută, FMI a estimat că economia mondială se va contracta cu 4,4% în 2020, urmând să înregistreze o creştere de 5,2% în 2021. De asemenea, Kristalina Georgieva a cerut implementarea rapidă şi eficientă a noului cadru stabilit de G20 pentru suspendarea plăţilor aferente serviciului datoriei celor mai sărace ţări din lume, dar a avertizat că şi alte state au nevoie de ajutor. "Este esenţial să fie operaţionalizat rapid şi eficient acest cadru", a afirmat Kristalina Georgieva, după ce s-a adresat liderilor G20 (grupul celor 20 de economii dezvoltate şi emergente). "Mai mult, trebuie de asemenea să ajutăm aceste ţări care nu beneficiază de reglementările din noul cadru pentru a-şi rezolva vulnerabilităţile legate de nivelul datoriei, astfel încât economiile lor să devină mai reziliente", a declarat oficialul FMI. Noul program anunţat duminică de liderii G20 permite un moratoriu temporar al serviciului plăţilor datoriilor pentru 73 de ţări cu venituri extrem de scăzute. Geoffrey Okamoto, prim adjunct al directorului general al FMI, a anunţat recent că problema sustenabilităţii datoriilor este pe primul loc pe lista preocupărilor oficialilor FMI, adăugând că multe ţări din America Latină aveau probleme cu datoriile şi înainte de coronavirus, iar pandemia a agravat aceste presiuni. Okamoto a subliniat că Iniţiativa pentru Suspendarea Serviciului Datoriei (DSSI) a dat mai mult timp FMI pentru a evalua situaţia datoriilor pentru aceste ţări. 
Efectele pandemiei pe piaţa chiriilor din Bucureşti:  chiriaşii caută o reducere a chiriei sau un spaţiu mai mic	Mai mult de jumătate (55%) dintre bucureştenii care locuiesc în prezent cu chirie nu au în plan să-şi cumpere un apartament în următorul an şi vor să rămână în chirie, arată un studiu recent realizat de Unlock Research pentru compania de consultanţă rezidenţială Colliers. 45% dintre aceştia se gândesc însă la o schimbare a locuinţei închiriate, majoritatea (66%) pentru că vor o locuinţă mai spaţioasă sau aflată într-o zonă mai bună, inclusiv în blocuri noi, şi doar o treime pentru că se uită la bani şi caută să-şi scadă costurile cu chiria. Pe fondul incertitudinii create de pandemia de Covid-19, chiriaşii caută siguranţă, fie printr-o reducere a chiriei sau mutarea într-un spaţiu mai mic, fie printr-o înţelegere pe termen mai lung cu proprietarii sau prin înregistrarea contractelor la Agenţia Naţională de Administrare Fiscală (ANAF). Comparativ cu criza precedentă din 2008-2009, înregistrarea contractelor de închiriere la Fisc conferă proprietarilor calitatea de titlu executoriu, facilitând recuperarea banilor de la rău platnici. Mai rentabil în chirie Dincolo de preţul chiriei lunare, cei mai mulţi dintre respondenţii care consideră că este mai rentabil să stea cu chirie decât să îşi cumpere o locuinţă proprie caută şi anumite funcţionalităţi care se potrivesc nevoilor şi propriului stil de viaţă, precum parcurile, spaţiile verzi şi locurile de joacă, care au devenit aproape la fel de importante ca staţiile de transport în comun. Dacă proximitatea faţă de un supermarket a fost tot timpul o prioritate, de anul acesta în topul preferinţelor sunt şi farmaciile, care sunt solicitate de aproape 50% dintre chiriaşi, mai arată datele studiului. „Pandemia a generat schimbări puternice în relaţia oamenilor cu spaţiul lor de locuit, în timpul lockdown-ului locuinţa crescând în importanţă, tendinţă care s-a păstrat şi după. A devenit din ce în ce mai important cum arată spaţiul, atât în casă, cât şi împrejurimile acesteia, precum şi ce facilităţi ai în apropiere. Pentru piaţa de chirii, dincolo de nevoia de siguranţă şi de a nu lua decizii ce presupun investiţii ridicate, a crescut şi nevoia de un upgrade, de un standard de locuire mai bun, chiriaşii nefiind mulţumiţi de condiţiile actuale ale pieţei”, spune Alexandra Cojocaru, partener Unlock Research. 
Bogdan Huţucă (PNL):  Datele economice ne dau speranţe că 2021 va fi anul renaşterii economiei naţionale	„Datele oficiale confirmă o revenire a economiei naţionale în V şi ne dau speranţe că anul următor va fi anul în care economia naţională va reuşi să revină pe o creştere sustenabilă. Acest lucru se va întâmpla doar dacă vom continua politicile liberale din prezent şi vom lăsa în urmă măsurile populiste şi socialiste cu care ne-a obişnuit PSD”, spune Bogdan Huţucă, vice-preşedintele comisiei de Buget, Finanţe, Bănci.  	  	
Liderul liberal susţine că are loc cea mai rapidă revenire a economiei înttr-o perioadă de criză. „Oficial, în acest moment traversăm cea mai rapidă revenire a economiei într-o perioadă de criză economică şi avem o creştere economică trimestrială consolidată de 5. 6%”, explică liderul liberal.  	  
Huţucă arată că întreaga planetă a fost lovită de pandemie şi de criza economică din acesta an, dar că măsurile luate de România fac să trecem rapid peste această perioadă.  „2020 a fost un an complicat pentru întreaga lume, am avut de gestionat două crize, una sanitară şi una economică. Asta a făcut ca deficitul să crească în acest an, însă aceasta este o situaţie specială, deoarece cheltuielile au crescut pentru că a fost nevoie de bani suplimentari pentru lupta cu virusul chinezesc şi pentru susţinerea economiei”, explică preşedintele PNL Constanţa.  	  Liderul liberal susţine că guvernul Orban a gestionat foarte bine cele două crize. „În domeniul sănătăţii, Guvernul Orban a întreprins cea mai amplă operaţiune de dotare a sistemului sanitar din România cu materialele şi echipamentele necesare pentru gestionarea pandemiei. Doar în medicamente şi echipamente sanitare au fost investite sume record, de peste 24 de miliarde de lei, avem în prezent peste 3. 000 de patru la ATI, capacitatea de testare a crescut la peste 40. 000 de teste pe zi şi chiar am crescut numărul medicilor din sistemul naţional de sănătate cu peste 2. 700 faţă de începutul anului. În plus, am început deja proiectele pentru construcţia spitalelor regionale la Iaşi, Craiova şi Cluj şi a unui nou spital judeţean la Sibiu şi a unor noi spitale la Brăila, Bacău şi Constanţa. Asta arată că într-un timp foarte scurt am făcut mai multe lucruri pentru sistemul de sănătate decât guvernele socialiste din ultimii 7 ani”, spune Huţucă.  „De asemenea, am luat măsuri active pentru susţinerea angajaţilor şi a firmelor româneşti, am decontat concediile medicale restante, am plătit toate datoriile statului către companii şi chiar am amânat plata dărilor către stat pentru acele companii care au fost afectate de criză. Doar în primele luni, Guvernul a injectat în economie peste 68 de miliarde de lei”, mai spune liderul liberal.  	  	
Deşi deficitul bugetar a crescut, reprezentantul PNL se declară optimist. „Toate aceste măsuri au crescut deficitul bugetar, însă deja datele economie confirmă că acestea au fost bune şi că România se îndreaptă către o revenire spectaculoasă. Însă, pentru a fi siguri că această revenire continuă trebuie să ne asigurăm de un singur lucru:  ca la butoanele economiei româneşti să nu mai ajungă niciodată incompetenţi şi populişti precum Dragnea, Grindeanu, Tudose, Teodorovici şi restul pesediştilor care au făcut tot posibilul în ultimii ani să facă cât mai mult rău românilor”, încheie Huţucă. "
Scenarii FMI pentru 2021:  „furtuna perfectă“ versus „speranţa reintrării în normalitate“	"Sigur că e normal să dai scenarii alternative de evoluţie, dar asta nu face decât să alimenteze incertitudinile şi isteria care domneşte pe pieţele şi aşa ultra-nervoase de ceea ce s-a întâmplat pe plan mondial din februarie până acum şi sunt foarte sensibile la orice stimul anunţător de criză, cu atât mai mult la previziunile FMI, considerat unul dintre cele mai importante surse de analize şi scenarii financiare.  	În acest raport publicat azi, experţii săi emit o ipoteză mai mult decât dramatică şi neliniştitoare:  virusul SARS-CoV-2 va fi dificil de controlat şi, de aici, previziunea că în 2021, s-ar putea să ne confruntăm cu scenariul-catastrofă în care „progresele pe toate fronturile se dovedesc a fi mai lente decât se prevăzuse. . . inclusiv progresele în găsirea unui vaccin, a unor tratamente şi a respectării directivelor de distanţare socială în scopul opririi propagării virusului“. Ceea ce, pe cale de consecinţă, ar produce o scădere considerabilă a activităţii în sectoarele economice, începând cu cele în care contactul de proximitate este esenţial:  restauraţie, comerţ etc. Asta duce la o agravare pe mai departe a parametrilor vieţii economice şi sociale pe care se bazase crearea scenariilor succesive de referinţă publicate până acum de FMI.  	
Astfel, spun cei de la FMI, vom asista la agravarea fenomenului de recesiune economică globală. În consecinţă, în acest „scenariu al furtunii perfecte“, creşterea economică nu ar fi decât de 2,2% faţă de previziunea de +5,2% din scenariul de referinţă.  	În al doilea scenariu, cel care dă speranţa unei posibile reintrări pe drumul spre normalitate, totul se bazează pe prezumţia că lupta împotriva pandemiei va fi cu mult mai eficientă decât s-a prevăzut. Va fi găsi vaccoinul, vor fi identificate tratamentele necesare şi asta va permite în primul rând o reducere foarte substanţială a procentajului de mortalitate. În plus, „o accelerare precoce şi substanţială a investiţiilor în capacităţile de producţie a vaccinurilor şi existenţa unor acorduri de cooperare în cadrul lanţului de aprovizionare pe plan mondial vor duce la o disponibilitate precoce şi generalizată a vacinurilor“. În acest caz, ca efect direct şi foarte rapid, am putea asista l o accelerare progresivă a ritmului mondial de creştere economică, cu aproximativ 0,5%, ajungându-se la nivelul de 5,7%.  	
Marea problemă existentă şi cu şanse mari de a se croniciza (de aici teama că s-ar putea adeveri scenariul „furtunii perfecte“ (este că majorittatea ţărilor lumii, grupul ţărilor sărace şi în curs de dezvoltare, se afundă acum într-o criză extrem de gravă odată cu intrarea lor în valul doi al pandemiei, cu probabilitatea apariţiei chiar a unui al treilea val care, printre multe alte urmări, ar putea impulsiona fluxuri migratorii de mari dimensiuni.  	
Gina Gopinath, economista şefă a FMI, afirmă suma de 12. 000 de miliarde de dolari mobilizată de guverne şi băncile centrale de la începutul crizei şi până acum pentru a lupta împotriva efectelor pandemiei a condus la limitarea impactului dar nivelul piaţii muncii rămne mult inferior nivelului de dinainte de februarie 2020, categoriile sociale cele mai afectate de şomaj fiind tineretul şi femeile:  „Săracii sunt pe cale să sărăcească şi mai tare odată cu cele aproape 90 de milioane de persoane care vor intra în acest an în zona «sărăciei extreme»“, a afirmat Gopinath, citată de Reuters.  	
Iar efectul poate provoca o explozie de mari dimensiuni deoarece, aşa cum observa experta FMI, pandemia a accentuat foarte tare direcţiile divergente spre care se îndreaptă ţările bigate şi restul, cele care se cufundă în criză:  „după estimările noastre, această divergenţă urmează să se accentueze. Ne-am revăzut în creştere prognozele pentru ţările dezvoltate deoarece, după o contracţie de 5,8% în 2020, economiile lor vor înregistra în 2021 o creştere de 3,9%. În schimb, am modificat previziunile noastre pentru ţările emergente şi în curs de dezvoltare (în afară de China), cele a căror economie se va contracta cu 5,7% în 2020 înainte de a reveni în 2021 la un nivel de creştere de 5%)“.  Economista şefă a FMI a afirmat că pierderile de producţie cumulate în raport cu traiectoria prevăzută înainte de începutul pandemiei vor putea depăşi 1 1.000de miliarde de dolari în perioada 2020-2012 şi 28. 000 de miliarde între 2020-2025. „Această evoluţie marchează o problemă foarte serioasă în raport cu creşterea nivelului mediu de viaţă în toate grupele de ţări“ - estima Gita Gopinath.  	Chestiunea nu ţine de interpretarea pesimistă sau optimistă a realităţii în funcţie de preferinţele politice sau de mesajele induse de diverşi politicieni disperaţi de apropierea momentului decontului individual sau de ţară a modului în care au fost în stare să gestioneze pandemia.  	
Dacă vom intra într-un scenariu sau altul ar trebui - cel puţin la modul ideal - să ceea ce zice economista şefă a FMI să poată deveni o linie politică prevalentă pe plan mondial şi agreată nu numai demagogic de liderii politici şi, astfel, politicile publice să fie realmente adaptate acestui scop unic, adică ieşirea din pandemie fără foarte multe costuri sociale extreme:  „Pentru a evita falimentul la scară largă şi pentru ca oamenii să-şi poată regăsi activităţile productive, ar trebui, atunci când este posibil, să se continue susţinerea întreprinderilor vulnerabile dar viabile prun intermediul amânării plăţii impozitelor, al unor moratorii asupra datoriei publice şi al injectării de capitaluri sub forma unor participări la capitalul întreprinderilor. “ 	Criza sanitară s-a transformat într-una economică şi evoluează la modul cel mai serios înspre o dereglare socială deja cu vârfuri semnificative de violenţă şi care pot continua în cazul în care nu se putea ajunge la o stopare a drumului săracilor spre sărăcie extremă şi disperare care să provoace comportamente care să afecteze structurile de rezistenţă şi aşa precare ale ţărilor în curs de dezvoltare sau deja în dezechilibru profund. Caz în care, scenariul „furtunii sociale perfecte“ va avea doar ca pretext accesul egal la vaccinuri şi tratamente şi se va putea transforma într-o revărsare de violenţă împotriva acestor inegalităţi istorice care le marchează existenţa şi scot grupe întregi de ţări în afara civilizaţiei. "
INFOGRAFIC Marea Britanie: Împrumuturi record pe timp de pace pentru contracararea efectelor pandemiei	
Împrumuturile Marii Britanii pentru contracararea efectelor pandemiei asupra economiei au atins aproape 400 miliarde de lire (peste jumătate de trilion de dolari) în acest an, cea mai mare sumă împrumutată vreodată de Regat pe timp de pace. Ministrul de finanțe, Rishi Sunak, a estimat că economia britanică se va contracta cu 11,3% în 2020, cea mai abruptă scădere începând cu prima parte a anilor 1970, potrivit Reuters și Bloomberg. Declinul din acest an va fi urmat de o creștere de 5,5% în 2021, a șasea cea mai mare economie a lumii nefiind așteptată să revină la nivelurile dinaintea pandemiei mai devreme de finele anului 2022. Sunak a anunțat că Marea Britanie va împrumuta încă 92 miliarde de lire în următoarele patru luni prin vânzarea de obligațiuni, totalul împrumuturilor în anul financiar curent (1 aprilie 2020-31 martie 2021) urmând să depășească 485 miliarde de lire (648 miliarde dolari). Din aprilie și până în prezent, guvernul a vândut obligațiuni de 393,6 miliarde de lire (526 miliarde dolari), echivalentul a 19% din produsul intern brut. Suma este de peste două ori mai mare decât cea împrumutată în timpul crizei financiar-economice din 2008 și cea mai mare de până acum pe timp de pace. În anul fiscal 2019/2020, împrumuturile publice s-au ridicat la 56 miliarde de lire, sau 2,5% din PIB. Economia britanică a fost afectată mai puternic de pandemia de Covid-19 comparativ cu multe dintre alte națiuni bogate. Aproape 56. 000 de cetățeni au murit după ce au contractat coronavirusul, cel mai mare număr de decese din Europa. “Urgența sanitară nu s-a încheiat încă, iar urgența economică abia a început. Prioritatea noastră imediată este protejarea vieților oamenilor și a mijloacelor de trai”, a spus Sunak în parlamentul britanic, cu ocazia prezentării planului anual de cheltuieli. Creșterea împrumuturilor reflectă costurile tot mai ridicate ale restricțiilor introduse de autorități la scară largă pentru a limita răspândirea coronavirusului, restricții care au generat falimente printre operatorii economici și care au împins economia în cea mai adâncă recesiune din ultimii 300 de ani. Noile împrumuturi se adaugă datoriei guvernamentale existente, de circa 2 trilioane de lire și riscă să afecteze negativ costurile de finanțare pe piețe. “Economia britanică este susținută în mare parte de aparate acum. O creștere modestă a randamentelor este în regulă, însă orice altceva va reprezinta, practic, o scurtcircuitare a activității, cu economia încă în șoc după criză”, a comentat Liam O’Donnell, money manager la Aberdeen Standard Investments. Până acum, creșterea emisiunilor de obligațiuni nu a afectat costurile de finanțare, care au scăzut chiar, mulțumită programului de achiziții lansat de Banca Angliei. Banca centrală engleză a extins, în noiembrie, programul de relaxare cantitativă cu 150 miliarde de lire, până la aproape 900 miliarde de lire. 
Comisia Europeană susține că România are nevoie de noi măsuri structurale pentru a corecta deficitul excesiv	
Având în vedere prognozele Comisiei Europene, precum și recentele evoluții macroeconomice și bugetare, România nu pare în măsură să facă ajustările necesare pentru a putea să se asigure că deficitul excesiv identificat este corectat în viitorul apropiat, se arată într-o comunicare privind situația fiscală din România prezentată miercuri de CE în cadrul pachetului de toamnă pentru politica economică. Comisia reamintește că, începând din aprilie 2020, România face obiectul procedurii de deficit excesiv (PDE), ca urmare a încălcării în 2019 a pragului privind deficitul prevăzut în tratat. De asemenea, în prognozele sale de toamnă, Comisia estimează că deficitul României va trece de 10% din PIB în 2020 și va continua să crească în anii următori, scrie Agerpres. Executivul comunitar subliniază că deteriorarea perspectivelor economice și introducerea măsurilor de urgență destinate combaterii pandemiei și consecințelor sale economice și sociale explică doar parțial preconizata creștere a deficitului. "Elemente importante ale situației fiscale care erau deja prezente înainte de izbucnirea pandemiei în 2020 nu au fost modificate. Acestea includ creșteri semnificative ale pensiilor, care nu sunt finanțate, majorarea alocațiilor pentru copii, reducerea taxelor indirecte și diminuarea contribuțiilor sociale pentru unele categorii de angajați", subliniază Comisia Europeană. Executivul comunitar precizează că încercările Guvernului de a limita impactul unora din aceste măsuri au fost respinse de Parlament, iar rezultatul este incert. Cu toate acestea, chiar dacă propunerile vizând moderarea creșterii pensiilor și a alocațiilor pentru copii ar fi adoptate în cele din urmă, perspectivele fiscale ar rămâne foarte nefavorabile. "În consecință, autoritățile vor trebui să analizeze noi acțiuni structurale substanțiale, atât pe partea de venituri, cât și pe partea de cheltuieli, pentru a pune deficitul pe o traiectorie descendentă și a împiedica o creștere abruptă a raportului datorie-PIB", susține CE. Cu toate acestea, având în vedere gradul ridicat de incertitudine care persistă, în contextul pandemiei de coronavirus, Comisia consideră că, în acest moment, nu trebuie luată nicio decizie cu privire la aplicarea unor măsuri suplimentare în cadrul procedurii de deficit excesiv al României. "Această incertitudine excepțională, inclusiv pentru elaborarea unei traiectorii credibile a politicii fiscale, nu permite la acest moment Comisiei să formuleze o recomandare Consiliului conform articolului 126(7)", se arată în documentul menționat. Într-o scrisoare trimisă de vicepreședintele Comisiei Europene, Valdis Dombrovskis, și comisarul pentru economie, Paolo Gentiloni, ministrului Finanțelor Publice, Florin Cîțu, la data de 19 septembrie 2010, Comisia a scos în evidență nivelul ridicat de incertitudine cu privire la evoluția pandemiei de COVID-19 și a consecințelor sale socio-economice. "În consecință, Comisia a ajuns la concluzia că clauza derogatorie generală ar trebui să rămână activă în 2021", precizează executivul comunitar. Însă, CE subliniază că va reexamina situația bugetară a României în primăvara anului 2021 și va lua măsurile necesare în cadrul procedurii de deficit excesiv, dacă va considera oportun. Clauza derogatorie generală nu suspendă procedurile Pactului de stabilitate și de creștere. Ea va permite Comisiei și Consiliului să ia măsurile necesare de coordonare a politicilor în cadrul pactului, abătându-se însă de la cerințele bugetare care s-ar aplica în mod normal. 
Rata șomajului din Franța, la cel mai ridicat nivel din ultimii doi ani	
Rata șomajului în Franța a urcat în trimestrul trei din 2020 la cel mai ridicat nivel din ultimii doi ani, a anunțat marți Institutul Național de Statistică (Insee), deoarece a doua economie a zonei euro se confruntă cu efectele negative ale pandemiei de coronavirus (Covid-19), transmite Reuters. Rata șomajului a ajuns la 9% în perioada iulie-septembrie 2020, de la 7,1% în trimestrul doi din 2020. Este cel mai ridicat nivel din trimestrul trei din 2018 și marchează cea mai mare creștere trimestrială înregistrată din 1975, dar datele privind rata șomajului din precedentele două trimestre sunt distorsionate deoarece oamenii nu-și puteau căuta de lucru în perioada martie-mai, când au fost impuse măsuri de izolare pentru stoparea pandemiei, precizează Insee, potrivit Agerpres. Creșterea numărului de șomeri pune în pericol obiectivul președintelui Emmanuel Macron de a reduce rata șomajului la 7% până la finalul mandatului său, în 2022. Când a venit la putere, în 2017, rata șomajului era de 9,5%. Într-un raport, Insee a informat că producția industrială a crescut cu 1,4% în septembrie, față de luna precedentă, în timp ce analiștii intervievați de Reuters se așteptau la un avans de 0,8%. 
Goldman Sachs anticipează o redresare ”în formă de V” a economiei mondiale	Banca americană Goldman Sachs anticipează o redresare ”în formă de V” a economiei mondiale mai accentuată comparativ cu estimările în consens ale analiștilor, iar aceasta s-ar putea accelera datorită speranțelor legate de disponibilitatea în curând a unui vaccin pentru Covid-19 și de victoria în alegerile prezidențiale americane a democratului Joe Biden, transmite CNBC. Acțiunile au crescut luni, la nivel global, după ce Pfizer și BioNTech au anunțat că vaccinul lor potențial are o eficacitate de peste 90% în prevenirea îmbolnăvirii de Covid-19, în cazul persoanelor care nu au fost infectate anterior cu noul coronavirus, scrie News. roPreședintele și directorul general al grupului american Pfizer, Albert Bourla, a salutat rezultatele ca fiind ”o zi mare pentru știință și umanitate”. Știrea a venit după victoria în alegeri a lui Joe Biden, iar ambele informații vor influența probabil estimările referitoare la creșterea economiei mondiale. În raportul referitor la perspectiva economiei mondiale în 2021, publicată weekendul trecut, analiștii au subliniat că agenda de politică fiscală a democraților ar putea să întâmpine obstacole, având în vedere că este improbabil să dețină controlul în Senat. În pofida acestui lucru, analiștii încă anticipează implementarea unui program fiscal în valoare de  1.000de miliarde de dolari în SUA înainte de așteptata inaugurare a lui Biden pe 20 ianuarie. Mai important pentru perspectiva de creștere, potrivit economistului șef al Goldman Sachs, Jan Hatzius, și echipei sale, va fi noul val de infecții cu noul coronavirus din Europa și Statele Unite, care a făcut ca un număr de economii europene majore să ia măsuri parțiale de carantină. Aceste evoluții au determinat Goldman Sachs să își revizuiască în scădere estimările economice pentru trimestrul al patrulea și primul trimestru din 2021, dar banca își păstrează încrederea că economia globală va depăși estimările analiștilor intervievați de Bloomberg. Goldman Sachs prognozează o contracție a PIB-ului mondial de 3,9% în 2020, ușor mai bună față de estimarea în consens a analiștilor, de 4%, care va fi urmată de o creștere de 6% în 2021 (față de consensul de 5,2%) și un avans de 4,6% în 2022 (față de consensul de 3,7%), existând însă riscuri de scădere. FMI anticipează un declin al PIB-ului mondial de 4,4% în 2020 și o creștere de 5,2% în 2021. 
Piața forței de muncă din Germania se redresează în urma pandemiei	
Numărul locurilor de muncă vacante în Germania a crescut în trimestrul trei din 2020, atenuând temerile că pandemia de coronavirus (COVID-19) va eroda piața forței de muncă din cea mai mare economie europeană, transmite DPA. În perioada iulie-septembrie 2020, numărul locurilor de muncă vacante a urcat cu aproape 5%, la 934. 000, a anunțat marți Institutul pentru Cercetarea Forței de Muncă din Germania (IAB), care atrage atenția că pandemia încă afectează angajările, scrie Agerpres. Comparativ cu trimestrul doi din 2020, numărul locurilor de muncă vacante a crescut cu 41. 000, arată datele IAB. "De la începutul pandemiei, multe companii au fost reticente să facă angajări. Incertitudinile privind evoluția pandemiei au de asemenea un impact negativ asupra tendințelor de pe piața forței de muncă", a apreciat Alexander Kubis, cercetător la IAB. Comparativ cu trimestrul trei din 2019, numărul locurilor de muncă vacante a scăzut cu 31%, la 426. 000, arată datele IAB. Conform datelor publicate săptămâna trecută de Oficiul Federal pentru Muncă, numărul șomerilor în Germania a scăzut în octombrie cu 35. 000, până la cifra ajustată de 2,863 milioane, în timp ce analiștii se așteptau la un declin mai redus, de 5. 000. De asemenea, rata șomajului în Germania a scăzut la 6,2% în octombrie, de la 6,3% în septembrie. Oficiul Federal pentru Muncă a informat că numărul persoanelor incluse în schema "Kurzarbeit" - program de lucru redus - a scăzut la 4,58 milioane în august, de la nivelul de vârf de aproape șase milioane în aprilie, în perioada de vârf a crizei. 
Oficialii francezi se așteaptă la un deficit public de 11,3% din PIB în 2020	
Noile măsuri adoptate pentru a amortiza impactul economic al celei de a doua izolări în Franța și pierderile de venituri fiscale pe care le va provoca ar urma să ducă deficitul public la 248 miliarde euro în acest an, a declarat Olivier Dussopt, secretar de stat Ministerul Conturilor Publice, într-un interviu publicat în Journal du dimanche și preluat de Agerpres. Un astfel de deficit ar reprezenta 11,3% din Produsul Intern Brut, a precizat Dussopt, reamintind că la începutul anului deficitul public era prognozat la 53,5 miliarde euro. Săptămâna aceasta guvernul francez și-a revizuit estimările economice după ce țara a intrat în cea de a doua izolare pentru a combate înmulțirea cazurilor de infecție cu coronavirus. Conform noilor estimări, economia Franței ar urma să se contracte cu 11% în 2020, comparativ cu estimările anterioare care mizau pe un recul de 10%. În acest context, guvernul de la Paris a anunțat o nouă rectificare bugetară, care include noi măsuri de susținere a economiei în valoare de 20 de miliarde de euro. 
Economia Germaniei a avut o creștere record	
Economia Germaniei se redresează în urma declinului provocat de pandemia de coronavirus (COVID-19), înregistrând o creștere record, de 8,2% în trimestrul trei din 2020, comparativ cu precedentele trei luni, arată datele publicate vineri de Oficiul federal de statistică (Destatis), transmit DPA și Reuters. Analiștii se așteptau la un avans de 7,3% al celei mai mari economii europene, în perioada iulie-septembrie 2020, scrie AgerpresCreșterea peste așteptări din trimestrul trei se datorează consumului privat mai ridicat, redresării investițiilor în echipamente și nivelului ridicat al exporturilor, a precizat Destatis. Economia germană, motorul Europei, a înregistrat în trimestrul al doilea o contracție record cu 9,7%, ca urmare a colapsului cheltuielilor de consum, investițiilor companiilor și exporturilor în cel mai grav moment al pandemiei. Guvernul de la Berlin se așteaptă la un declin cu 5,8% al PIB-ului anul acesta, față de un recul de 6,3% previzionat în aprilie. În ritm anual, economia a crescut cu 4,3%, în trimestrul trei din 2020, a informat Destatis. Separat, Guvernul de la Berlin a îmbunătățit estimările privind evoluția PIB-ului Germaniei în 2020. Autoritățile germane se așteaptă acum la un declin al PIB-ului Germaniei de 5,5% anul acesta, față de un recul de 5,8% previzionat anterior. De asemenea, Executivul a confirmat prognoza privind un avans al economiei germane de 4,4% în 2021. 
Românii sunt pesimiști cu privire la economie și finanțele personale, dar sunt preocupați în special de sănătate	Majoritatea românilor cred că situația economică actuală a țării este una foarte rea, iar aproape 40% declară același lucru despre starea finanțelor personale, peste media la nivelul Uniunii Europene, relevă un nou sondaj Eurobarometru. În pofida percepției și așteptărilor pesimiste cu privire la situația economiei, cei mai mulți români spun că principala preocupare în acest moment este reprezentată de sănătate. La nivelul UE, cetățenii sunt îngrijorați în primul rând de situația economică (35%) a Uniunii, finanțele publice și imigrația (ambele 23%), sănătatea în contextul pandemiei de coronavirus fiind a patra cea mai presantă preocupare de moment (22%). În ceea ce privește problemele cu care se confruntă țara lor, majoritatea respondenților pun pe primul loc situația economică (33%), urmată de sănătate (31%), rata șomajului (28%) și creșterea prețurilor de consum (18%). Românii sunt preocupați în special de starea de sănătate (40%), situația economiei naționale (31%) și inflație (28%). Potrivit Eurobarometrului desfășurat în iulie și august, îngrijorarea europenilor cu privire la situația economică se reflectă în percepția stării actuale a economiei. 64% dintre europeni consideră că situația este “proastă” (față de 70% dintre români), iar 42% consideră că economia țării lor se va redresa după impactul pandemiei abia în 2023 sau mai târziuMai puțin de o treime dintre europeni (28%) consideră că situația financiară a gospodăriei proprii este una proastă, comparativ cu 39% dintre români. Europenii sunt divizați în privința măsurilor luate de UE pentru combaterea pandemiei, 45% declarându-se mulțumiți de acțiunile întreprinse, iar 44% nemulțumiți. Cu toate acestea, 62% declară că au încredere în UE pentru a lua deciziile corecte în viitor, iar 60% dintre respondenși rămân optimiști cu privire la viitorul UE. 
Industria fondurilor de investiții s-a întors în 2018	Valul de vânzări de pe piețele externe aduse de pandemia de coronavirus și măsurile subsecvente vătămătoare pentru economie s-au răsfrânt nefavorabil și asupra pieței de capital de la București, unde valoarea intrinsecă a fondurilor de investiții a scăzut. Partea plină a paharului o reprezintă creșterea cu 6. 000 de persoane a numărului de investitori și interesul sporit pentru bursă al românilor cu disponibilități bănești. Activele totale ale fondurilor de investiții se situează la 41,27 miliarde lei, acestea având un declin de 14,89% față de anul 2019, dar fiind și chiar și sub valoarea din 2018, conform datelor furnizate de Asociația Adminitratorilor de Fonduri (AAF). Pe segmentul fondurilor de investiții, declinul este vizibil, valoarea agregată a activelor, de 20,90 miliarde lei, aflându-se cu 2,78% sub cea de 21,57 miliarde lei de la sfârșitul anului 2018. Este rezultatul unui șoc pe piața obligațiunilor, o consecință a declinului bursier, unde indicele BET de la BVB se regăsește cu aproape 11,75% sub nivelul de la începutul anului, dar și al unor retrageri de resurse financiare ale investitorilor. AAF a identificat un număr de fonduri care investesc peste 50% din bani în acțiuni, iar acestea au active de 1,55 miliarde lei. Acestea au beneficiat de intrări nete de 137 milioane lei. „Există un interes mare față de investițiile în acțiuni”, spune Pricop de la Asociația Administratorilor de Fonduri. „Investitorii, în această perioadă, am văzut în această criză și oportunitate. ”Alt aspect pozitiv pentru industrie îl reprezintă creșterea cu aproximativ 6. 000 de persoane a numărului de investitori. Acesta se ridică la 335. 000 de români care aleg să-și pună la bătaie disponibilitățile bănești pe piața de capital locală. 
Polonia ar putea înregistra doi ani de contracție a economiei, avertizează un oficial de la banca centrală	
Economia poloneză ar putea înregistra în acest an o contracție de două ori mai amplă față de prognozele Guvernului și este posibil să nu revină pe creștere nici în 2021, dacă pandemia de COVID-19 continuă să se răspândească cu rapiditate, a avertizat marți un oficial de la Banca Națională a Poloniei, transmite Reuters. În condițiile în care sistemul medical este sub presiune de pe urma unui șir de cazuri record de infecție cu coronavirus iar numărul deceselor este în creștere, Grazyna Ancyparowicz, membră în comitetul de politică monetară de la Banca Națională a Poloniei, a estimat că Produsul Intern Brut ar putea scădea cu până la 10% în 2020, scrie Agerpres. "În acest moment, evaluarea mea asupra situației este una pesimistă. Dacă pandemia va continua să se dezvolte în săptămânile următoare, și cu siguranță așa se va întâmpla, prognoza mea pentru cel mai pesimist scenariu va fi o contracție cuprinsă între 8% și 10% în acest an", a spus Grazyna Ancyparowicz. Aceasta a mai arătat că se așteapă ca economia poloneză să se contracte și în 2021. "Ar putea fi o contracție cuprinsă între 2% și 3%, posibil una mai modestă. Doar în 2022 ar putea fi o ușoară relansare", a apreciat Grazyna Ancyparowicz. Previziunile oficialului de la banca centrală sunt mult mai pesimiste decât cele ale Guvernului de la Varșovia. În proiectul de buget, Executivul mizează pe o contracție a PIB de 4,6% în acest an și se așteaptă ca economia să crească cu 4% anul viitor. 
Italia a aprobat un nou pachet de măsuri de stimulare a economiei, de 39 de miliarde de euro, în bugetul anului 2021	Italia a aprobat un nou pachet de măsuri de stimulare, de peste 39 de miliarde de euro, în cadrul bugetului anului 2021, pentru a susține redresarea economiei din recesiunea provocată de criza noului coronavirus, a anunțat duminică guvernul, transmite Reuters. Din totalul de peste 39 de miliarde de euro, 15 miliarde de euro sunt granturi din partea Fondului de Redresare al Uniunii Europene, a scris pe Facebook ministrul Economiei, Roberto Gualtieri, scrie News. ro. Coliția de guvernare, condusă de Mișcarea 5 Stele și partidul de centru-stânga PD, a convenit o versiune preliminară a bugetului, a declarat o sursă guvernamentală, urmând să fie stabilite detaliile finale. Între măsuri, guvernul a înființat un fond de 4 miliarde de euro pentru despăgubirea companiilor cele mai afectate de restricțiile pentru coronavirus și a prelungit până îm ianuarie un moratoriu privind rambursarea împrumuturilor de către firmele mici și mijlocii. Bugetul prevede și extinderea programelor pentru șomajul tehnic, la un cost de 5 miliarde de euro. Aproape 6 miliarde de euro au rolul să ofere scutiri fiscale pentru susținerea angajărilor în sudul sărac al țării, a spus Gualtieri. Italia, una dintre țările europene cele mai afectate de pandemie, anticipează o contracție economică de 20% în 2020 și un deficit bugetar de 10,8% din PIB. Pentru anul 2021 este prevăzut un deficit bugetar de 7% din PIB, în creștere față de estimarea de 5,7% făcută în aprilie, reflectând cheltuielile suplimentare. Guvernul prognozează pentru anul viitor o creștere economică de 6%. 
Declinul economiei Elveției în 2020 ar urma să fie mai puțin sever decât s-a estimat	Economia Elveției se va contracta cu 3,8% anul acesta, în urma impactului pandemiei de coronavirus (COVID-19), dar declinul va fi mai redus decât s-a estimat anterior, a anunțat luni Secretariatul de Stat pentru Afaceri Economice (SECO), transmite Reuters. În iunie, SECO previziona o scădere a PIB-ului Elveției de 6,2% anul acesta. Ar fi fost cel mai sever declin din 1975, când economia elvețiană a fost afectată de evoluțiile prețurilor de pe piața petrolului, scrie Agerpres. Atenuarea restricțiilor impuse pentru stoparea extinderii pandemiei, la finalul lunii aprilie, au ajutat la redresarea economiei, deși rata șomajului rămâne la un nivel mai ridicat față de anul trecut. Cheltuielile de consum și creșterea investițiilor au depășit așteptările în trimestrul doi din 2020, în timp ce s-a folosit mai puțin schema pentru programul de scurtă durată, o măsură menită să prevină concedierile. Îmbunătățirea situației ar urma să continue în trimestrul trei din 2020, se arată în raportul SECO. Totuși, o parte a economiei elvețiene este dependentă de cererea pe plan global, de aceea industria și turismul internațional încă se confruntă cu dificultăți. Anul viitor, a previzionat Secretariatul de Stat pentru Afaceri Economice (SECO), economia ar urma să înregistreze un avans de 3,8%, în funcție de desfășurarea marilor evenimente sportive. Este o înrăutățire față de estimarea precedentă, care prevedea o creștere de 4,9%. Ca rezultat, economia elvețiană va reveni la nivelul de dinaintea crizei numai spre finalul lui 2021, dacă nu sunt introduse noi restricții, a prognozat SECO. Luna trecută, Banca Națională a Elveției (SNB) a informat că în prima jumătate a anului a utilizat 90 de miliarde de franci (98 miliarde de dolari) pentru a contracara tendința de apreciere a monedei naționale în perioada pandemiei. Este un nou record în privința intervențiilor Băncii Naționale a Elveției pe piețele valutare și de asemenea este mai mult decât a cheltuit SNB pentru a cumpăra valută în ultimi trei ani. De asemenea, SNB a îmbunătățit estimările privind evoluția economiei, anunțând că se așteaptă acum la un declin de 5% anul acesta, față de o scădere de 6% previzionată în iunie. În plus, Banca Națională a Elveției previzionează o redresare robustă a economiei globale în trimestrul trei din 2020. Francul elvețian încă este "supraevaluat", a avertizat SNB, care a dat asigurări că este pregătită să intervină pe piețele valutare pentru a rezolva problema. Moneda Elveției este văzută ca o investiție de refugiu în vremuri de incertitudini, datorită excedentului de cont curent masiv al țării. Aceste evoluții forțează SNB să intervină în mod regulat pentru a limita aprecierea francului și a proteja economia țării dependentă de exporturi. 
OECD îmbunătățește previziunile economice, în urma redresării Chinei și SUA	Economia globală pare să se redreseze de pe urma recesiunii provocate de pandemia de coronavirus (COVID-19) mai rapid decât se estima în urmă cu doar câteva luni, datorită îmbunătățirii perspectivelor pentru China și SUA, se arată într-un raport publicat miercuri de Organizația pentru Cooperare și Dezvoltare Economică (OECD), transmite Reuters. Anul acesta, economia globală se va contracta la un nivel record, de 4,5% (față de un declin de 6% previzionat în iunie), apoi va înregistra un avans de 5% în 2021 (față de o creștere de 5,2% previzionată anterior) - dacă pandemia va fi ținută sub control - se arată în prognoza actualizată a organizației cu sediul la Paris, scrie Agerpres. Totuși, o revenire puternică a pandemiei sau măsuri mai stricte introduse pentru oprirea răspândirii pandemiei de coronavirus (COVID-19) ar putea reduce estimările pentru 2021 cu 2-3 puncte procentuale, avertizează OECD, care se așteaptă ca un vaccin să fie disponibil pe scară largă spre finalul anului viitor. Fiind prima țară care s-a confruntat cu pandemia și care a adoptat măsuri stricte de izolare, China ar urma să fie singurul stat din G20 (grupul celor 20 de economii dezvoltate și emergente) care va înregistra creștere în 2020. PIB-ul Chinei ar urma să crească anul acesta cu 1,8% (față de un declin de 2,6% previzionat în iunie). SUA, cea mai mare economia mondială, ar urma să înregistreze o scădere de 3,8%, față de un recul de 7,3% previzionat anterior. 
Economia Chinei se redresează, vânzările de retail au crescut pentru prima dată în acest an	Producția industrială a Chinei a înregistrat în august cel mai rapid ritm de creștere din ultimele opt luni, în timp ce vânzările de retail au urcat pentru prima dată în acest an, datele sugerând o redresare solidă a economiei, după declanșarea pandemiei de coronavirus (Covid-19), transmite Reuters. De asemenea, declinul anual al investițiilor în active fixe s-a moderat în perioada ianuarie-august 2020, datorită măsurilor de stimulare adoptate de Guvern, dar autoritățile sunt îngrijorate în privința perspectivelor, din cauza riscurilor externe, pe fondul escaladării tensiunilor dintre SUA și China, scrie Agerpres. Producția industrială a urcat în ritm anual cu 5,6% în august, cel mai rapid ritm de creștere din ultimele opt luni, arată datele publicate marți de Biroul de Statistică, în timp ce analiștii se așteptau la un avans de 5,1%. În iulie, creșterea a fost de 4,8%. De asemenea, în august, vânzările de retail au crescut pentru prima dată în acest an, cu 0,5%, în timp ce analiștii se așteptau la o creștere zero. În iulie, scăderea a fost de 1,1%. Unii analiști avertizează că avansul economiei ar putea încetini din cauza riscurilor externe, pe fondul tensiunilor comerciale dintre Washington și Beijing. Economia chineză a crescut cu 3,2% în trimestrul doi din 2020, comparativ cu perioada similară din 2019, în urma redeschiderii fabricilor și a magazinelor. În primul trimestru din 2020 PIB-ul Chinei s-a contractat cu 6,8%. 
Finanțele fac simulări privind data de 25 octombrie, termen la care firmele trebuie să achite obligațiile fiscale amânate în starea de urgență/alertă	
Ministerul Finanțelor derulează simulări referitoare la data de 25 octombrie, la care expiră posibilitatea firmelor de a amâna fără dobânzi și penalități obligațiile fiscale din starea de urgență/starea de alertă, însă o decizie nu a fost luată, a declarat astăzi ministrul Finanțelor, Florin Cîțu. Potrivit informațiilor Profit. ro, analiza Finanțelor înclină spre menținerea termenului de 25 octombrie, dar cu o abordare mai "prietenoasă" din partea ANAF, care ar trebui să sprijine firmele să se conformeze, de exemplu prin restructurarea și eșalonarea obligațiilor fiscale, și să nu treacă imediat la executarea acestora. Guvernul a decis în martie, în contextul crizei economice cauzate de combaterea epidemiei de coronavirus, ca firmele să poată amâna plata obligațiilor fiscale fără riscul de executări/popriri din partea ANAF și fără să acumuleze dobânzi și penalități. Termenul inițial a fost 25 iunie, dar a fost extins de Guvern până la 25 octombrie. "Ne uităm și la 25 octombrie și facem câteva simulări să vedem ce înseamnă pentru economie. Nu este o decizie luată", a declarat ministrul Finanțelor, Florin Cîțu, întrebat dacă se gândește la extinderea termenului de la 25 octombrie până, probabil, la finele anului. Potrivit informațiilor Profit. ro, varianta preferată în prezent de Finanțe și ANAF este de păstrare a datei de 25 octombrie, dar cu sprijinirea firmelor la plată. Extinderea termenului până la data de 25 decembrie, prima zi de Crăciun, ceea ce ar însemna în fapt 28 decembrie (prima zi lucrătoare după data de 25 decembrie), nu este considerată fezabilă, întrucât ar împinge termenul de plată prea aproape de finalul anului, iar firmele nu ar avea timp să achite sau să solicite eșalonarea/restructurarea datoriei. De asemenea, amânarea cu o lună, până la 25 noiembrie, nu este agreată, întrucât o amânare de o lună nu ar reprezenta mare lucru. Amânarea până la 25 decembrie (în fapt 28 decembrie) ar pune probleme și pentru construcția bugetului. La acest moment, obligațiile amânate depășesc 1% din PIB. De altfel, în Parlament se află un proiect care exact asta face, amână termenul până la data de 25 decembrie. Interesant este că proiectul a fost votat în Senat și de PNL, partid de guvernare, alături de PSD, partid de opoziție. Proiectul aflat în prezent în Parlament, adoptat de Senat și trimis la Camera Deputaților, prevede extinderea până la 25 decembrie a facilității fiscale prin care firmele pot amâna obligații de plată fără riscul de executări/popriri din partea ANAF și fără să acumuleze dobânzi și penalități. Potrivit celor mai recente date, la finele lunii iulie, firmele amânaseră la plată, în total, obligații fiscale de 12,5 miliarde lei. La momentul rectificării bugetare, în luna auguist, ANAF estima că va recupera anul acesta de la firme 7 miliarde de lei din obligațiile fiscale amânate de firme la plată pe baza facilităților fiscale ce permit contribuabililor să amâne achitarea acestor datorii fără riscul de executări/popriri din partea ANAF și fără să acumuleze dobânzi și penalități. La finele lunii iunie, potrivit celor mai recente date publice la momentul rectificării, firmele declaraseră, fără să și achite, obligații de plată în cuantum de 10,3 miliarde de lei. Beneficiare ale acestei amânări sunt, în principal, firmele mai mici, care au dificultăți legate de lichidități și acces mai greu la finanțare. 
GRAFIC Bursa românească urcă la cele mai ridicate valori de la declanșarea crizei noului coronavirus. Acțiunile Băncii Transilvania sunt în atenția unor investitori mari	Indicii principali de la BVB au câștigat cu puțin peste o jumătate de procent, și ating boi maxime post-COVID, pe o activitate dominată de schimburile cu acțiuni ale Băncii Transilvania. Interesul pentru titlurile instituției de credit sunt catalizate de perspectiva includerii în indicele FTSE Russell pentru piețe emergente, dar și de apropierea perioadei ex-dividend. Prăbușirea de 2 cifre pentru PIB-ul trimestrial este ceva privit în oglinda retrovizoare de investitorii de pe bursă. Aceștia surmontează datele și privesc către o revenire ceva mai robustă, așa cum se vede prin prisma evoluției cotațiilor. Trecând chiar și de ziua negativă pentru bursele dezvoltate, indicii principali de la BVB au atins noi maxime de la căderea cotațiilor din februarie-martie, când criza noului coronavirus și blocajele induse în economie speriau piața. „De obicei, nu suntem obișnuiți cu evoluții divergente ale pieței față de ce se întâmplă afară. Astăzi, pare o excepție”, a declarat pentru Profit. ro Marcel Murgoci, director de operațiuni la SSIF Estinvest Focșani. Astfel, indicele compozit BET Plus a avansat cu 0,56% și indicele reprezentativ BET a câștigat 0,54%, până la nivelul de 9. 114,02 puncte. Depășirea decisivă a retragerii Fibonacci de 61,8% aplicabilă scăderii din februarie-martie, practic invalidează definitiv trendul descendent adus de noul coronavirus. Este un impuls care cade în primul rând în sarcina acțiunilor bancare. Titlurile Băncii Transilvania (TLV) au crescut cu 1,48%, până la prețul de 2,3950 lei/acțiune, pe tranzacții de 24,79 milioane lei, reprezentând 52,44% din rulajul total de 47,61 milioane lei (9,81 milioane euro) al pieței de acțiuni. „Volum foarte bun pe Banca Transilvania, ceea ce denotă că sunt investitori mari, instituționali”, spune Murgoci de la Estinvest care amintește ca factor antrenant al lichidității și apropierea datei de 1 octombrie, ultima în care acționarii mai pot încasa dividende. „E cam singurul emitent care a rămas cu dividende de distribuit din anul fiscal anterior. ”Cealaltă acțiune bancară lichidă de la cota BVB, cea a BRD Groupe Société Générale (BRD) s-a apreciat cu 1,94%, până la prețul de 12,58 lei/acțiune, pe fondul unor schimburi de 2,84 milioane lei. Tot pe segmentul financiar, titlurile Fondul Proprietatea (FP) au câștigat 0,40%, până la prețul de 1,2400 lei/acțiune, pe volume echivalente cu 3,09 milioane lei, influențând indicele fondurilor închise BET-FI pentru o dinamică apropiată, +0,47%, până la nivelul de 42. 161,28 puncte. Prin contrast, celălalt indice sectorial, BET-NG, care măsoară evoluția acțiunilor companiilor listate din domeniul de energie și utilități, a alunecat cu 0,02% sub referință, într-o zi în care cel mai important emitent din structura sa, OMV Petrom (SNP), a pierdut 0,27% la nivelul capitalizării bursiere, titlurile sale stabilizându-se la prețul de 0,3640 lei/acțiune o sesiune în care a cumulat tranzacții de 3,07 milioane lei. În acord cu nemișcarea indicelui energetic, titlurile Nuclearelectrica (SNN) au staționat la prețul de 16,90 lei/acțiune pe al 2-lea rulaj al zilei, de 6,47 milioane lei. La același capitol, titlurile Romgaz Mediaș (SNG) au avansat cu 0,17%, până la prețul de 29,20 lei/acțiune, pe transferuri de 1,08 milioane lei. Și în piața AeRO am consemnat volume peste media obișnuită pe un emitent. Astfel, au fost schimbate 1,73 milioane titluri Brainconf (BRCR), reprezentând 3,86% din capitalul social al producătorului de îmbrăcăminte. Cotația de închidere de 0,4100 lei/acțiune conferă societății o valoare de piață de 18,37 milioane lei (3,78 milioane lei) și situează volumele zilei la echivalentul a aproximativ 709. 000 de lei. 
Sectorul turismului din Italia ar putea înregistra pierderi de 100 miliarde de euro în 2020	Impactul pandemiei de coronavirus (COVID-19) asupra industriei italiene a turismului ar putea ajunge în acest an la 100 de miliarde de euro (118 miliarde de dolari), cu mult peste estimările precedente, arată studiile grupurilor de turism Confiturismo și Assoturismo, transmite Xinhua. Suma reprezintă peste 6% din PIB-ul Italiei la finalul anului trecut. Conform datelor Națiunilor Unite, Italia este una dintre cele mai vizitate țări din lume, iar turismul este responsabil pentru aproximativ 13% din Produsul Intern Brut. Dacă cifra de 100 de miliarde de euro se confirmă, aportul turismului în PIB se va înjumătăți, apreciază analiștii. Conform studiilor publicate de Confiturismo și Assoturismo, numărul vizitatorilor care vor veni în Italia va scădea numai în perioada iunie-august cu 65 de milioane, scrie Agerpres. "La finalul lunii martie lansam ipoteza că sectorul turismului va pierde în acest an 100 de miliarde de euro, iar la acel moment părea o viziune excesiv de dramatică. Dar, cu fiecare zi ne apropiem din ce în ce mai mult ca această cifră să devină realitate", a explicat Luca Patane, președintele Confiturismo. Italia, a treia economie a zonei euro, ar urma să înregistreze anul acesta o scădere de 11,2%, a previzionat recent Comisia Europeană. Ar fi cel mai sever declin în rândul celor 27 de state membre UEReprezentanții Confiturismo și Assoturismo susțin că fără ajutor guvernamental sectorul turismului ar putea suferi pagube irecuperabile, în condițiile în care, în această vară, turismul intern a crescut cu 1,1%, dar sosirile turiștilor străini au scăzut cu 66%. 
Comisar UE:  Marile companii de tehnologie sunt adevăratele câștigătoare ale crizei coronavirusului și ar trebui să plătească taxe corecte în Europa	
Marile companii de tehnologie trebuie să plătească taxe corecte în Europa, mai ales că sunt ”adevăratele câștigătoare” ale crizei coronavirusului, a declarat sâmbătă comisarul UE pentru economie și taxe, Paolo Gentiloni, pentru CNBC. Comentariile sale vin pe fondul unei diferențe de opinie între Statele Unite și Uniunea Europeană privind impozitarea unor companii precum Apple, Alphabet și Amazon, scrie News. ro. "Este o problemă majoră", a declarat Gentiloni, recunoscând dificultatea de a depăși diferențele cu Statele Unite. Cu toate acestea, fostul prim-ministru italian a adăugat că nu mai este posibil ”să acceptăm ideea că acei uriași, câștigătorii crizei, nu plătesc o sumă echitabilă de impozite în Europa”. În 2018, Comisia Europeană a propus o taxă digitală de 3%, argumentând că sistemul fiscal trebuie actualizat pentru era digitală. Cu toate acestea, Casa Albă a declarat că o taxă digitală este nedreaptă, deoarece are un impact disproporționat asupra firmelor americaneLa acea vreme, Comisia Europeană a afirmat că companiile digitale, în medie, plătesc o rată de impozitare efectivă de 9,5% - comparativ cu 23,2% pentru companiile tradiționale. Cu toate acestea, în urma pandemiei de Covid-19, companiile Big Tech au fost în avantaj, mulți consumatori bazându-se pe aceste companii pentru munca de acasă, cumpărături și pentru a rămâne conectați. "Giganții platformelor digitale sunt câștigătorii reali ai acestei crize, din punct de vedere economic", a adăugat Gentiloni. ”Cu toții trăim acest lucru în viețile noastre. ”Între timp, guvernele au nevoie disperată de finanțare suplimentară și impunerea de noi impozite este o modalitate cheie de realizare a acestui lucru. În acest context, UE încearcă să propună o nouă taxă digitală în 2021, dacă negocierile la nivelul OCDE se prăbușesc până la sfârșitul anului. ”Dacă nu vom avea rezultate decente la nivel global, Comisia Europeană va ieși anul viitor cu propria noastră propunere”, a spus Gentiloni. Într-o lovitură dată negocierilor, Statele Unite au ieșit din discuții în iunie - provocând îndoieli cu privire la orice progres fezabil din acest an. Gentiloni a spus că s-au înregistrat progrese la nivel tehnic, dar viitoarele alegeri prezidențiale din Statele Unite au avut impact asupra procesului. ”Suntem într-un an electoral în SUA și cred că și asta are o influență”, a spus el, adăugând că, cu toate acestea, UE avea nevoie ”să insiste asupra necesității unei soluții globale”. 
Analiștii financiari își mențin poziția:  Impactul economic al coronavirusului se va resimți puternic până în trimestrul II din 2021, peste calculul inițial	
Analiștii financiari avertizează din nou că impactul economic al coronavirusului se va resimți puternic până în trimestrul II al anului 2021. Atenționarea a fost transmisă și în primăvară, după ce anterior estimau un efect doar până în trimestrul IV inclusiv al acestui an. Deficitul bugetar anticipat pentru anul în curs este de 8,3% iar declinul economiei la 4,4%. Pentru rata șomajului, valoarea medie a anticipațiilor este 7%. "Din luna aprilie a acestui an, în cadrul sondajului au fost adăugate și patru întrebări suplimentare, referitoare la impactul crizei coronavirusului asupra economiei naționale, iar rezultatele pentru luna iulie 2020 relevă:  durata impactului economic al coronavirusului:  cea mai mare parte a respondenților (peste 69%) anticipează că acesta se va resimți puternic până în trimestrul II al anului 2021;   deficitul bugetului de stat anticipat pentru anul 2020:  valoarea medie a anticipațiilor este 8,3% (de menționat că sondajul a fost realizat înaintea rectificării bugetare);   evoluția, în termeni reali a PIB în anul 2020:  valoarea medie a anticipațiilor este -4,4%;   rata șomajului la finalul anului 2020:  valoarea medie a anticipațiilor este 7,0%", transmit analiștii CFA România, pe baza unui sondaj. Suplimentar, în luna iulie 2020, au fost adăugate încă 4 întrebări cu privire la impactul crizei provocate de Covid-19 asupra economiei. În ceea ce privește modul de revenire al economiei, s-au desprins două opinii majoritare, ambele cu un procent de 31%, și anume, revenirea în W (având în vedere revenirea crizei medicale) și revenirea de forma unui semn «radical» adică se va recupera rapid o parte din scăderea economică, iar recuperarea celeilalte părți va fi lentă. Cea mai mare parte a respondenților, 59%, consideră că modificările de comportament în ceea ce privește consumul sau călătoriile vor fi de lungă durată (de ordinul anilor). Totodată, 44% dintre respondenți consideră că impactul asupra anumitor sectoare economice va fi de lungă durată (de ordinul anilor), în timp ce 33% consideră ca impactul asupra altor sectoare va fi permanent. Pentru ieșirea din criză, analiștii economici au menționat printre soluții investiții în infrastructură, educație și sănătate, investiții în tehnologie și digitalizare, în special digitalizarea serviciilor publice, o mai bună absorbție a fondurilor europene și îmbunătățirea eficienței parteneriatelor public-private. În ceea ce privește cursul de schimb EUR/RON, aproximativ 95% dintre participanți anticipează o depreciere a leului în următoarele 12 luni (comparativ cu valoarea actuală). Astfel valoarea medie a anticipațiilor pentru orizontul de 6 luni este de 4,9022, în timp ce pentru orizontul de 12 luni valoarea medie a cursului anticipat este de 4,9582 (în condițiile în care anticipațiile individuale au variat între 4,8500 și 5,1500). Sondajul este realizat în ultima săptămână a fiecărei luni, iar participanții sunt membri ai CFA România și candidații pentru nivelurile II si III ale examenului CFA. CFA România este asociația profesioniștilor în investiții din România. 
Coronavirus:  Cererile săptămânale de șomaj în SUA scad sub 1 milion pentru prima dată în pandemie. Scăderea - în sprijinul teoriei potrivit căreia americanii au evitat să revină la muncă	Numărul cererilor săptămânale de șomaj din SUA a continuat să scadă și a coborât sub pragul de 1 milion pentru prima dată de la izbucnirea pandemiei, semn că piața muncii începe să își revină. Numărul cererilor inițiale pentru ajutor de șomaj a scăzut cu 228. 000 în săptămâna încheiată pe 8 august, până la 963. 000 de cereri, porivit datelor publicate de Departamentul Muncii. În ultimele două săptămâni, numărul cererilor noi de șomaj s-a redus cu aproape 500. 000. Evoluțiile pozitive din piața americană a muncii au survenit pe fondul scăderii cazurilor de infecții cu Covid-19, ceea ce subliniază importanța controlării răspândirii virusului într-o economie care rămâne puternic afectată de criza sanitară, cu majoritatea indicatorilor aflați mult sub nivelul consemnat înaintea declanșării crizei, scrie Bloomberg. În același timp, scăderea numărului de cereri de șomaj vine în sprijinul teoriei mai multor companii și congresmeni, potrivit căreia americanii au evitat să revină la muncă pentru a beneficia cât mai mult timp de ajutorul financiar suplimentar de 600 dolari pe săptămână acordat de guvern, ajutor care a expirat în iulie. Noile cifre din piața muncii ar putea atenua presiunea asupra parlamentarilor și Casei Albe privind aprobarea unui pachet adițional de măsuri de stimulare pentru populația afectată de pandemie. În pofida îmbunătățirii recente, piața muncii mai are mult de recuperat până să revină la condițiile de dinaintea pandemiei. Rata șomajul s-a menținut la peste 10% în luna iulie, iar companiile contină să facă concedieri. “Este evident că ritmul concedierilor a început să se tempereze, însă numărul celor care depun cereri de șomaj este în continuare unul enorm. Un motiv de îngrijorare, atât pentru piața muncii, cât și pentru economia mai largă, îl reprezintă lipsa unui sentiment de urgență în ceea ce privește adoptarea unei noi runde de stimulente fiscale. Economia are nevoie de noi stimulente fiscale”, a comentat Ryan Sweet, șeful departamentului de cercetare în domeniul politicilor fiscale al Moody’s Analytics. Principalii indici bursieri de la New York au consemnat evoluții mixte după publicarea datelor. Indicii S&P 500 și Nasdaq s-au apreciat cu 0,12% și respectiv, 0,95%, în timp ce Dow Jones Industrial Average (DJIA) s-a corectat cu 0,18%. 
Legea prin care statul nu va putea înstrăina participațiile la companii timp de 2 ani - promulgată. Pachetele minoritare nu vor mai putea fi listate pe bursă	
Considerând că efectele negative în plan economic determinate de starea de urgență și de criza COVID-19 se vor prelungi pe o perioadă mai lungă, PSD a inițiat un proiect de lege care impune interdicția de a înstrăina orice participație a statului la companiile și societățile naționale, bănci și diverse alte societăți, pentru o perioadă de 2 ani, după cum a relatat anterior Profit. ro. La începutul lunii iunie, Parlamentul a adoptat proiectul, care a fost promulgat acum de președintele Iohannis, după ce Curtea Constituțională a respins sesizarea de neconstituționalitate formulată de PNL. Proiectul a fost inițiat de senatorul PSD Șerban Nicolae, cu susținerea mai multor colegi de partid. După adoptare, premierul Ludovic Orban, liderul PNL, a declarat că proiectul va fi atacat la Curtea Constituțională. De altfel, grupului parlamentar al Partidului Național Liberal a formulat o astfel de sesizare, dar Curtea Constituțională a respins-o ca neîntemeiată la data de 14 iulie. Prin urmare, șeful statului a decis să promulge acum proiectul de lege, care va intra în vigoare în 3 zile de la publicarea în Monitorul Oficial. Inițiatorii susțin că, potrivit Constituției României, statul este obligat să asigure protejarea intereselor naționale în activitatea economică, dar în contextul pandemiei de coronavirus aceste interese pot fi afectate. ”Aceste interese sunt reprezentate, între altele, de participațiile pe care statul le deține la companiile și societățile naționale, la bancă și la diverse alte societăți. Toate acestea sunt entități economice pe care statul deține acțiuni, ca acționar unic sau în diverse cote de participare. Declararea stării de urgență a modificat substanțial regulile după care funcționează economia românească, atât în plan intern, cât și în plan internațional. În esență, valoarea participațiilor fluctuează într-un ritm și în direcții greu cle anticipat, ceea ce poate duce la pierderi importante pentru acele companii și societăți la care statul român deține participații”, arată autorii proiectului. Prin urmare, noua lege prevede că ”la data intrării în vigoare a prezentei legi, se interzice, pentru o perioadă de doi ani, înstrăinarea participațiilor statului la companiile și societățile naționale, la bănci, precum și la orice altă societate la care statul are calitatea de acționar, indiferent de cota de participație deținută”. Totodată, ”se suspendă, pentru o perioadă de doi ani, orice operațiuni privind înstrăinarea participațiilor statului la companiile și societățile naționale, precum și la societățile la care statul are calitatea de acționar, începute anterior intrării în vigoare a prezentei legi”. Măsura nu se aplică operațiunilor post-privatizare și operațiunilor specifice privatizării, în cazul în care transferul dreptului de proprietate asupra participațiilor deținute de stat s-a realizat. ”În mod evident, efectele negative în plan economic determinate de starea de urgență și de criza COVID-19 se vor prelungi pe o perioadă mai lungă decât cea raportată strict la durata sării de urgență. De aceea, este necesar ca măsura interdicției să opereze pentru o perioadă mai îndelungată, de siguranță. Bineînțeles, în măsura în care se apreciază că efectele negative au încetat, ori că înstrăinarea participațiilor statului ar fi benefică protecției intereselor naționale în economie, tot printr-un act normativ cu putere de lege perioada interdicției ar putea fi scurtată. În mod corespunzător, aceasta poate fi și prelungită”, subliniază autorii proiectului. Noua lege mai prevede însă, tot ca urmare a fluctuației fenomenelor economice determinate de criză, că statul trebuie să aibă posibilitatea de a dobândi, în oricare dintre modalitățile prevăzute de lege, participații la o serie de societăți din domenii de importanță strategică, corespunzător perioadei de criză. Astfel, proiectul stabilește că, în condițiile legii, statul român poate dobândi, în oricare dintre modalitățile prevăzute de lege, participații la societățile care desfășoară activități economice în domeniile: a) producția și comercializarea de medicamente, dispozitive medicale, seruri și vaccinuri, servicii medicale și paramedicale;  b) industria constructoare de mașini, metalurgică, alimentară, agricultură, silvicultură, exploatarea forestieră;  c) producția, transportul, distribuția și furnizarea de energie electrică și energie termică;  d) explorarea, exploatarea, extracția, producția și prelucrarea resurselor minerale;  e) transportul, construcția și administrarea de infrastructură rutieră, feroviară, navală și aeriană;  f) captarea, tratarea și distribuția apei potabile și a apei pentru irigații;  g) poștă, comunicații și tehnologia informației. ”Această perioadă de doi ani va permite și măsuri prin care statul să-și reevalueze portofoliul de participații, să efectueze investiții și să-și eficientizeze prezența în acționariatul operatorilor economici care 'funcționează în sectoarele de interes economic strategic”, consideră inițiatorii. La dezbatarea din Camera Deputaților, reprezentanții PNL și USR au arătat că un efect imediat al proiectului va consta în imposibilitatea listării la bursă a pachetelor minoritare ale companiilor de stat, lipsindu-le de atragerea unor resurse importante de capitalizare. Mai mult, liberalii au arătat, prin deputatul Andrei Daniel Gheorghe, că proiectul pare a fi unul ”cu dedicație”, deoarece poate avea și efectul de a scădea gradul de valorizare a activelor companiilor de stat, favorizând astfel lichidarea acestora. Deputatul liberal a arătat, în particular, că ar fi dorit să-l întrebe pe inițiatorul proiectului, senatorul PSD Șerban Nicolae, dacă nu are astfel de interese personale în lichidarea unor active de stat, precum cele ale societății Horticola București. Liderul deputaților liberali, Florin Roman, a formulat o astfel de acuză, susținând că sub pretextul apărării unor interese ale statului, PSD vrea să faciliteze de fapt vânzarea unor active precum cele ale societății menționate, lichidatorul Horticola București fiind, potrivit deputatului liberal, rudă cu inițiatorul proiectului. Liberalii au arătat, de altfel, că vor ataca proiectul la Curtea Constituțională. Liderul deputaților PSD, Alfred Simonis, a declarat în schimb că proiectul respectă principiul că în perioadă de criză nu este recomandat să vinzi, iar interesul statului român nu este să vândă ieftin. Totodată, Simonis a arătat că proiectul împiedică, de pildă, să se materializeze intenția care ar fi fost anunțată de ministrul Transporturilor, Lucian Bode, privind privatizarea Companiei Aeroporturi București, care ar avea un profit de 400 milioane lei anual. ”Să vindem companii profitabile, să începem cu ele, mi se pare absurd”, a susținut deputatul PSD. Administratorii de fonduri au criticat și ei proiectul de lege, arătând că poate întârzia listarea Hidroelectrica la bursă. 
Rezerva Federală:  Încetinirea economiei americane va continua probabil, din cauza noilor restricții impuse pentru controlarea epidemiei de coronavirus	
Încetinirea economiei americane va continua probabil, din cauza restricțiilor care sunt impuse pentru a controla epidemia de coronavirus, iar americanii vor fi nevoiți să învețe să trăiască cu virusul pentru restul anului, au declarat miercuri doi oficiali ai Rezervei Federale (Fed), transmite Reuters. Cheltuielile de consum vor rămâne probabil scăzute, comparativ cu cele din trecut, oamenii evitând activitățile care necesită o interacțiune socială mare, din motive de sănătate, a declarat președintele Fed Boston, Eric Rosengren, în timpul unui eveniment online organizat de Camera de Comerț South Shore din Massachusetts. , scrie News. ro”Estimarea pentru evoluția economiei americane în această toamnă este destul de incertă, dar opinia este că încetinirea recentă a activităților economice pe care au observat-o în datele de înaltă frecvență probabil va continua”, a spus Rosengren. În condițiile în care este improbabil ca un vaccin să fie gata în viitorul imediat, consumatorii și companiile au nevoie de un plan pentru gestionarea riscurilor legate de virus în toamnă și în iarnă, a mai arătat acesta. Președintele Fed Dallas, Robert Kaplan, și-a exprimat îngrijorări similare, afirmând în timpul unui eveniment organizat prin webcast cu Camera de Comerț Lubbock din Texas că americanii trebuie să învețe ”să trăiască” cu virusul, folosind măsuri de siguranță, cum ar fi măștile, pentru ca economia să rămână deschisă. Rosengren a mai spus că regiunile din țară care au menținut mai mult timp restricțiile beneficiază acum de o sănătate mai bună și de cheltuieli mai ridicate. Statele care au ridicat mai devreme restricțiile au obținut o creștere a activităților economice de scurtă durată, care a încetinit apoi în urma creșterii numărului de infecții. 
BNR scade prognoza de inflație pentru acest an	
Banca Națională a României (BNR) a scăzut prognoza de inflație pentru acest an la 2,7%, de la 2,8% cât arăta prognoza în primăvară, iar pentru anul viitor estimările privind rata anuală a inflației rămân la 2,5%, arată raportul asupra inflației publicat joi de Banca Națională a României (BNR), potrivit căruia revenirea economiilor, implicit și a celei a României, este de așteptat să fie una lentă. Potrivit raportului, economia globală și perspectiva acesteia au fost puternic afectate de impactul advers major și de incertitudinile fără precedent generate de pandemia de coronavirus, împreună cu măsurile restrictive aplicate de autorități în scopul limitării extinderii ei. ”Scenariul de bază al proiecției macroeconomice este fundamentat pe ipoteza menținerii sub control a situației epidemice, fără să fie necesară reintroducerea unor măsuri administrative generalizate de distanțare socială. Astfel, va continua procesul de reluare treptată a activității economice, pe fondul adaptării graduale a comportamentului agenților economici la noile condiții. În acest context, perspectiva este cea a consemnării unei ușoare tendințe de reducere a ratei anuale a inflației IPC pe intervalul proiecției, care urmează să atingă 2,7% la finele anului curent și 2,5% la sfârșitul celui viitor. Valorile reflectă predominant contribuția inflației de bază, proiectată în scădere pornind de la valorile ridicate înregistrate în perioadele recente, în principal sub influența deficitului de cerere amplu format în economie și, respectiv, a disipării presiunilor inflaționiste asociate șocurilor de ofertă rezultate din evoluția situației sanitare. În sens invers, de amplificare a presiunilor inflaționiste, va acționa dinamica unor componente exogene ale coșului de consum (prețurile combustibililor și cele administrate), însă influența acestora nu va fi de natură să altereze profilul descendent al inflației headline. Noua prognoză pentru rata anuală a inflației IPC și, respectiv, a inflației CORE2 ajustat reconfirmă, cu mici diferențe, valorile proiectate în precedentul Raport asupra inflației”, arată raportul BNR. Atât evoluția epidemiei, cât și impactul acesteia asupra activității economice sunt marcate de un grad ridicat de incertitudine, reflectată și asupra prognozei macroeconomice. Pe ansamblu, balanța riscurilor la adresa proiecției ratei anuale a inflației este evaluată a fi înclinată, cu precădere pe termen mediu, în sensul unor abateri în sus de la valorile preconizate în scenariul de bază, scrie News. ro. ”Economia globală și perspectiva acesteia au fost puternic afectate de impactul advers major și de incertitudinile fără precedent generate de pandemia de coronavirus, împreună cu măsurile restrictive aplicate de autorități în scopul limitării extinderii ei”, se menționează în raport. Configurația actualului scenariu de bază este grevată de o multitudine de surse interconectate de riscuri și, mai ales, de incertitudini, ce decurg primordial din evoluțiile în planul sănătății publice, arată conducerea băncii centrale. ”Contracția, fără precedent în perspectivă istorică recentă, indusă de propagarea noului coronavirus a condus la blocaje ample ale lanțurilor de valoare adăugată de la nivel global și la creșteri semnificative ale volatilității de pe piețele financiare internaționale. Pe acest fond, deciziile agenților economici au fost sever perturbate, fiind de așteptat ca până la normalizarea situației riscurile în sens descendent la adresa activității economice să fie dominante. Chiar și în absența materializării unor riscuri adverse, revenirea economiilor, implicit și a celei a României, este de așteptat să fie una lentă. În schimb, o agravare a situației epidemice, scenariu a cărui probabilitate de materializare a crescut, nu ar face decât să mărească provocările la adresa setului de măsuri adoptate de autorități, dată fiind epuizarea treptată a spațiului de acțiune aflat la dispoziția acestora”, relevă raportul. Rata anuală a inflației IPC și-a continuat în trimestrul II 2020 parcursul descendent observat de la începutul acestui an, plasându-se în luna iunie în apropierea punctului central al benzii de variație asociate țintei staționare, respectiv la 2,58%, comparativ cu 3,05% în luna martie. Traiectoria dezinflaționistă a fost imprimată în principal de ieftinirea amplă a combustibililor, pe fondul corecției puternice a cotației internaționale a petrolului, indusă de scăderea însemnată a cererii agregate provocată de criza sanitară și, respectiv, de incertitudinile privind traiectoria revenirii economiei globale. În același timp, însă, suprapunerea șocurilor pe partea cererii și a ofertei, asociate măsurilor adoptate în scopul aplatizării curbei epidemice, a imprimat o tendință de relativă stabilitate ratei anuale a inflației CORE2 ajustat, aceasta înregistrând 3,7% la finele trimestrului. În același timp, pe parcursul trimestrului II, rata medie anuală a inflației IAPC a continuat să se mențină printre cele mai ridicate înregistrate în rândul statelor membre ale UE, recuperând însă parțial din decalajul față de media europeană. ”Rata anuală a inflației IAPC din zona euro este previzionată a se plasa în continuare la niveluri foarte joase (fiind influențată în mod semnificativ pe orizonturile apropiate de timp de componenta de energie, în contextul scăderii cotațiilor petrolului), în creștere graduală de la începutul anului viitor, însă rămânând semnificativ sub nivelul de referință de 2%. Rata anuală a inflației IAPC exclusiv produse energetice din zona euro (măsură relevantă pentru configurarea dinamicii prețurilor bunurilor din import) este anticipată să se reducă lent până la finele anului viitor, în condițiile deficitului de cerere și ale disipării șocurile asociate situației medicale (cererea crescută pentru bunuri și servicii de strictă necesitate, unele perturbări ale lanțurilor de producție și aprovizionare, eventuala recuperare prin prețuri a cheltuielilor de protecție medicală suportate de companii)”, arată etimările BNR. Rata anuală a inflației din SUA este prognozată a înregistra valori superioare celor din zona euro în ambii ani. De asemenea, prognoza cursului de schimb euro/dolar indică o ușoară apreciere a monedei europene pe intervalul de prognoză de la nivelul consemnat în trimestrul II al anului curent de 1,1 dolar/euro până la 1,15 dolar/euro la orizontul proiecției. Traiectoria celor două monede este însă marcată de incertitudini semnificative, amplificate de evoluțiile din perioadele recente, când moneda euro a cunoscut un avans mai amplu în raport cu dolarul SUA. Scenariul de evoluție a prețului petrolului Brent este fundamentat pe baza cotațiilor futures și prevede o creștere treptată a acestuia până la nivelul de 47 dolari SUA/baril la orizontul proiecției. Prețurile volatile ale alimentelor (LFO) sunt anticipate să înregistreze o dinamică anuală de 8,4% la finele anului curent și de 3,3% la sfârșitul celui viitor, aceste valori fiind configurate sub ipoteza înregistrării unor recolte agricole încadrate în proximitatea unei medii multianuale. ”Răspândirea pandemiei COVID-19 s-a reflectat într-o deteriorare a activității economice încă din trimestrul I al anului curent. Astfel, deși PIB real a înregistrat o ușoară creștere trimestrială (0,3%), decelerarea față de trimestrele anterioare a fost notabilă, atât în termeni trimestriali, cât și anuali (până la 2,4%). Similar rundei anterioare, în ipoteza din scenariul de bază a limitării efectelor medicale ale crizei, cea mai mare parte a efectelor acesteia sunt evaluate a fi localizate pe parcursul trimestrului II, fiind estimată o contracție majoră (atât în termeni trimestriali, cât și anuali) a activității economice. Evoluția reflectă atât afectarea sectoarelor vulnerabile la distanțarea socială și al celor care depind de lanțurile de producție și aprovizionare transfrontaliere, cât și scăderea accelerată a cererii interne și a celei globale, într-un context marcat și de o deteriorare bruscă a încrederii, cu amprentă asupra comportamentului agenților economici”, potrivit raportului. Contracția economică estimată din trimestrul II se reflectă și în evaluarea unor ajustări pronunțate în cazul componentelor PIB. ”Prognoza macroeconomică este marcată de un grad ridicat de incertitudine, având în vedere puținele date statistice disponibile, precum și experiențele anterioare limitate privind evoluția economiilor în crize pandemice de o asemenea magnitudine. Acestea fac dificilă anticiparea duratei și intensității crizei, cu implicații directe asupra perspectivelor activității economice”, spun reprezentanții BNR în raport. 
Multe companii din Germania vor ca angajații lor să rămână să lucreze de acasă și după pandemie	
Multe companii germane ar dori ca angajații lor să rămână să lucreze de acasă odată cu relaxarea măsurilor impuse de pandemia de coronavirus, chiar și marii producători, potrivit unui studiu citat joi de dpa. În sectorul productiv, ce include ingineria mecanică, industria chimică și auto, doar una din patru companii avea angajați care lucrau cu regularitate în regim de telemuncă înainte de pandemie, conform unei evaluări a Centrului de Cercetare a Economiei Europene (ZEW). Acum acestea reprezintă aproape 50%, scrie Agerpres. Potrivit studiului, aproximativ 37% dintre companiile intervievate planifică să continue să permită munca de la domiciliu după slăbirea pandemiei. ZEW a efectuat studiul pe un număr de 1. 765 de companii, 775 din sectorul productiv și 990 din industria tehnologiei informației. "Chiar înainte de criză, aproximativ una din două companii din sectorul tehnologiei informației utiliza birourile de acasă, deoarece există semnificativ mai multe activități adecvate pentru munca dintr-un punct de lucru flexibil", a explicat expertul ZEW, Daniel Erdsiek. Aproape două treimi din companii intenționează acum să folosească birourile de acasă chiar și după criză. În general, aproximativ una din trei companii a declarat că a investit pe termen scurt în noua tehnologie pentru ca angajații să lucreze de acasă în timpul crizei. 
Dolarul se îndreptă spre cea mai slabă evoluție lunară din ultimul deceniu	Dolarul este pe cale să încheie cea mai slabă lună din ultimii zece ani, în contextul în care investitorii se tem că revenirea economiei americane ar putea fi întârziată de evoluția pandemiei. Întârzierea revenirii economiei americane ar putea ține dobânzile din SUA aproape de zero pentru multă vreme, în defavoarea dolarului. Deprecierea monedei americane a împins euro la 1,19 dolari pe unitate, cel mai ridicat nivel din mai 2018. Moneda europeană se îndreaptă spre cea mai bună evoluție lunară din septembrie 2010, potrivit datelor Reuters. ICE Dollar Index, care surprinde evoluția dolarului față de un coș de valute, a atins un minim de 92,546 puncte în tranzacțiile de vineri, cel mai redus din mai 2018, revenind apoi la 92,847 puncte. Cu un declin de peste 4% în iulie, indicele se pregătește să încheie cea mai slabă lună din septembrie 2010. Cea mai mare parte a prăbușirii din această lună a fost consemnată în ultimele 10 zile, pe fondul datelor economice pesimiste și al creșterii numărului de cazuri de Covid-19 în mai multe state americane. Economia SUA a înregistrat o scădere anuală record în trimestrul al doilea, de aproape 33%, și a intrat în recesiune tehnică. Declinul din perioada aprilie-iunie este cel mai mare începând cel puțin cu anul 1947, când guvernul SUA a publicat primele statistici oficiale. Prăbușirea din trimestrul al doilea vine după o contracție de 5% în trimestrul întâi. Pe lângă veștile proaste din raportul privind evoluția economiei SUA, un raport al Departamentului american al Muncii a arătat, joi, că numărul cererilor noi de ajutor de șomaj a continuat să crească, ajungând la 1,434 milioane în săptămâna încheiată pe 25 iulie. Neliniștea investitorilor este dată și de comentariile președintelui Donald Trump, care a adus în discuție ideea amânării alegerilor prezidențiale din SUA, argumentând că votul prin corespondență ar putea înlesni frauda. Analiștii UniCredit, citați de Reuters, notează că slăbiciunea dolarului va persista, cel mai probabil, și în august, însă presiunea va fi "mai puțin intensă", având în vedere temerile legate de evoluția economiilor la nivel global și scăderea deja pronunțată a monedei americane. 
Fed menține dobânda cheie aproape de zero și promite să folosească toate instrumentele pentru sprijinirea economiei. "Activitatea economică și piața muncii au avut o revenire parțială, dar rămân mult sub nivelul de la începutul anului. "	Rezerva Federală (Fed) a SUA a menținut miercuri dobânda cheie aproape de zero, într-un vot unanim, și a reiterat că este dispusă să folosească "toate instrumentele pe care le deține în aceste vremuri dificile". Fed s-a angajat să își majoreze "cel puțin ritmul actual" deținerile de titluri de Trezorerie și titluri cu acoperiri în ipoteci (mortgage backed securities) și să desfășoare operațiuni repo substanțiale. CITEȘTE ȘI Fondul Proprietatea promovează oferta publică de răscumpărare la prețul de 1,3900 lei/acțiune, cu 12% peste cotația de piață  "După un declin abrupt, activitatea economică și piața muncii au avut o revenire în ultimele luni, dar rămân mult sub nivelul de la începutul anului. Cererea mai redusă și prețurile mai mici ale petrolului trag în jos indicele prețurilor de consum. Per ansamblu, condițiile financiare s-au îmbunătățir în lunile recente, reflectând parțial măsurile de sprijin economic și fluxul creditării către gospodării și afaceri. Traiectoria economiei depinde semnificativ de evoluția infectărilor cu coronavirus", precizează Fed. Pe 5 martie, Fed a redus, într-o mutare neobișnuită, dobânda de referință cu 50 puncte de bază, în încercarea de a stimula economia americană în contextul epidemiei de coronavirus. Aceasta a fost prima decizie de tăiere a dobânzii-cheie luată înainte de terminarea ședinței de politică monetară începând cu octombrie 2008, în timpul crizei financiare. Totodată, a fost pentru prima dată când dobânda a fost redusă cu mai mult de 25 de puncte de bază în ultimii 12 ani.  Pe 15 martie, după o nouă ședință de urgență, Fed a încercat să surprindă piețele cu o nouă tăiere puternică a dobânzii de referință, la 0-0,25%, de la 1-1,25% anterior, în încercarea de a reduce efectele coronavirusului asupra economiei și burselor. Tot atunci, Fed a anunțat un program masiv de relaxare cantitativă de 700 miliarde dolari.  Ulterior, Fed a promis că va da drumul la tiparniță nelimitat, prin angajamentul de a continua cumpărările de active "în valoarea necesară pentru a sprijini funționarea lină a pieței și transmisia eficientă a politicii monetare în economie". "După un declin abrupt, activitatea economică și piața muncii au avut o revenire în ultimele luni, dar rămân mult sub nivelul de la începutul anului. Cererea mai redusă și prețurile mai mici ale petrolului trag în jos indicele prețurilor de consum. Per ansamblu, condițiile financiare s-au îmbunătățir în lunile recente, reflectând parțial măsurile de sprijin economic și fluxul creditării către gospodării și afaceri. Traiectoria economiei depinde semnificativ de evoluția infectărilor cu coronavirus", precizează Fed. Pe 5 martie, Fed a redus, într-o mutare neobișnuită, dobânda de referință cu 50 puncte de bază, în încercarea de a stimula economia americană în contextul epidemiei de coronavirus. Aceasta a fost prima decizie de tăiere a dobânzii-cheie luată înainte de terminarea ședinței de politică monetară începând cu octombrie 2008, în timpul crizei financiare. Totodată, a fost pentru prima dată când dobânda a fost redusă cu mai mult de 25 de puncte de bază în ultimii 12 ani. Pe 15 martie, după o nouă ședință de urgență, Fed a încercat să surprindă piețele cu o nouă tăiere puternică a dobânzii de referință, la 0-0,25%, de la 1-1,25% anterior, în încercarea de a reduce efectele coronavirusului asupra economiei și burselor. Tot atunci, Fed a anunțat un program masiv de relaxare cantitativă de 700 miliarde dolari. Ulterior, Fed a promis că va da drumul la tiparniță nelimitat, prin angajamentul de a continua cumpărările de active "în valoarea necesară pentru a sprijini funționarea lină a pieței și transmisia eficientă a politicii monetare în economie". 
Deficitul bugetar s-a redus în iunie la 6,33 miliarde lei, jumătate față de cel din luna mai. Este cel mai mic deficit lunar de la debutul crizei coronavirus. Pentru primele șase luni, deficitul a ajuns la 45,2 miliarde lei	Deficitul bugetar a crescut cu 6,33 miliarde de lei în luna iunie și a ajuns pentru primele șase luni ale anului la 45,2 miliarde de lei, reprezentând 4,17% din PIB. În primele șase luni ale anului trecut, deficitul bugetar a fost de 20 de miliarde de lei, reprezentând 1,94% din PIB. Impactul economic al măsurilor luate pentru limitarea epidemiei de coronavirus a condus la deficite ridicate în lunile martie - 10 miliarde de lei, aprilie - 8,8 miliarde de lei, mai - 12 miliarde de lei și iunie - 6,33 miliarde lei. Trebuie remarcat că deficitul din iunie este la jumătate față de luna mai și cel mai redus de la debutul crizei în România, în luna martie, când a fost instituită starea de urgență și au fost adoptate restricții cu impact economic puternic. Mai mult de jumătate din deficitul pe primele șase luni, respectiv 23,04 miliarde lei (2,13% din PIB), este generat de sumele lăsate în mediul economic prin facilitățile fiscale și cheltuieli excepționale adoptate pentru combaterea efectelor epidemiei de COVID-19, potrivit Ministerului Finanțelor. Pentru întreg anul 2020, Guvernul țintește un deficit bugetar de 72,5 miliarde lei (6,7% din PIB), însă cei mai mulți economiști consideră estimarea ca fiind prea optimistă. Având în vedere că două treimi din deficitul bugetar a fost deja "bifat" în prima jumătate de an, interval în care mari sectoare din economie au fost închise sau parțial închise câteva luni, atingerea obiectivului privind deficitul depinde de măsura în care economia va rămâne funcțională și va genera, până la final de an, venituri la buget pentru a echilibra finanțele statului. În același timp, Guvernul trebuie să ia măsuri pentru a ține sub control cheltuielile. Creșterea deficitul bugetar aferent primelor șase luni ale anului curent, comparativ cu cel înregistrat în perioada similară a anului trecut, este explicată, pe partea venituri, de evoluția nefavorabilă a încasărilor bugetare în perioada martie-mai, ca urmare a amânării plății unor obligații fiscale de către agenții economici pe perioada crizei (10,2 miliarde lei) , de creșterea cu 2,94 miliarde lei a restituirilor de TVA, față de nivelul aferent perioadei ian-iunie 2019, pentru susținerea lichidității în sectorul privat, precum și de bonificațiile acordate pentru plata la scadență a impozitului pe profit și a celui pe veniturile microîntreprinderilor, în valoare de 250 milioane lei. De asemenea, pe partea de cheltuieli, față de creșterea bugetară prin efectul legilor s-a înregistrat o creștere a cheltuielilor de investiții cu 3,79 miliarde lei față de aceeași perioadă a anului precedent, precum și plăți cu caracter excepțional generate de epidemia COVID-19 de aproximativ 5,86 miliarde lei. Veniturile bugetului general consolidat au însumat 146,25 miliarde lei în primul semestru al anului 2020, în scădere cu 1,6% față de nivelul încasat în perioada corespunzătoare a anului trecut. Exprimate ca pondere în PIB estimat, veniturile bugetare au înregistrat o reducere de 0,5 puncte procentuale (an/an), cauzată în principal de contracția încasărilor nete din TVA (ca urmare a rambursărilor mai mari de TVA și a amânării plății obligațiilor fiscale) și de cea a veniturilor nefiscale. În ce privește dinamica lunară, după avansul semnificativ din primele două luni ale anului, începând cu martie încasările bugetare au înregistrat în general o evoluție nefavorabilă – incertitudinea sporită, restricțiile și suspendarea unor activități, pe fondul crizei sanitare actuale, au determinat amânarea plății obligațiilor fiscale, sprijinită de facilitățile1 acordate contribuabililor. Totuși, în iunie, luna în care au devenit scadente unele obligații fiscale, veniturile totale au consemnat o revenire importantă (+7,4%, an/an), susținute în principal de încasările din impozitul pe profit, impozitul pe salarii și venit, impozitele și taxele pe proprietate și contribuții de asigurări. Încasările din impozitul pe salarii și venit au înregistrat 12,22 miliarde lei în primele șase luni ale anului curent, consemnând o creștere de 10,4% (an/an). Cel mai mare aport la acest avans l-au avut încasările din impozitul aferent Declarației unice, cu 0,8 miliarde lei mai mari față de cele înregistrate în perioada similară a anului trecut, evoluție explicată însă de termenele diferite de plată:  31 iulie în 2019, respectiv 30 iunie în 2020. De asemenea, evoluția veniturilor din această sursă a fost susținută și de sporul încasărilor din impozitul pe veniturile din pensii și dividende, de 40,8%, respectiv 16,9% (an/an). În condițiile unei dinamici pozitive a fondului de salarii din economie, de 6,1% în perioada dec19-mai20 (an/an), cea mai importantă componentă - încasările din impozitul pe salarii, au crescut cu doar 0,9% în primele șase luni a.c. , ca urmare a prorogării termenului de plată a obligațiilor fiscale (OUG 29/2020, respectiv OUG 90/2020). Cu toate acestea, în luna iunie acestea au cunoscut o creștere însemnată, de 8,7% (an/an). Contribuțiile de asigurări au înregistrat 54,84 miliarde lei în prima jumătate a anului 2020. Deși în luna iunie acestea au consemnat un avans semnificativ, de 10,8% (an/an), la nivelul primului semestru contribuțiile prezintă însă o stagnare (+0,04%) față de cele încasate în aceeași perioadă a anului trecut. Dinamica încasărilor din contribuții sociale a fost afectată de prorogarea termenului de plată a obligațiilor fiscale declarate de către contribuabili, modificarea bazei de calcul a CAS și CASS datorată de salariații cu contract individual de muncă cu timp parțial și scutirea de la plată a contribuției asiguratorii în muncă (pentru șomajul tehnic). Încasările din impozitul pe profit au însumat 7,53 miliarde lei în primele șase luni ale anului curent, în scădere cu 7,5% față de perioada corespunzătoare a anului trecut. Evoluția negativă este explicată de amânarea achitării obligațiilor fiscale de către contribuabilii plătitori de impozit pe profit (OUG nr. 29/2020), precum și de bonificațiile de 5% pentru marii contribuabili, respectiv 10% pentru contribuabilii mici și mijlocii, acordate pentru plata la scadență a impozitului pe profit (OUG 33/2020, bonificații acordate în sumă de 0,22 mld lei). Alte impozite pe venit, profit și câștiguri din capital de la persoane juridice au înregistrat 1,58 miliarde lei în primele șase luni ale anului, în scădere cu 8,5% (an/an). De asemenea, această evoluție este explicată de amânarea plății obligațiilor fiscale declarate de către contribuabilii plătitori de impozit pe veniturile microîntreprinderilor (OUG nr. 29/2020) și de bonificațiile de 10% acordate acestora pentru plata impozitului la scadență (OUG 33/2020, bonificații acordate în sumă de 0,03 miliarde lei). Încasările nete din TVA au înregistrat 25,39 miliarde lei în primul semestru al anului 2020, în scădere cu 15,8% față de nivelul înregistrat în perioada similară a anului trecut. Evoluția încasărilor nete de TVA în primele șase luni ale anului a fost influențată negativ de: Cu toate că în luna iunie încasările brute din TVA au marcat o revenire însemnată (+9,9%, an/an), creșterea cu 56% a rambursărilor de TVA în această lună (față de nivelul din iunie 2019), a determinat diminuarea încasărilor nete din TVA (-1,2% an/an). Veniturile din accize au însumat 13,64 miliarde lei în primele șase luni ale anului 2020, în scădere cu 3,3% față de nivelul înregistrat în perioada similară a anului trecut. În structură, veniturile din accizele pentru produse energetice s-au contractat cu 15,1% (an/an) în perioada ian-iun 2020, în principal ca urmare a reducerii consumului de carburanți începând din luna martie, în contextul crizei actuale. În schimb, veniturile din accizele pentru produsele din tutun au consemnat un avans de 11,2% (an/an), susținut și de majorarea nivelului accizei la țigarete cu 4,2%. Veniturile din taxele pe utilizarea bunurilor, autorizarea utilizării bunurilor sau pe desfășurarea de activități au înregistrat 2,07 miliarde lei în prima jumătate a anului. Deși au consemnat o creștere semnificativă față de încasările înregistrate în aceeași perioadă a anului trecut, dinamica este explicată în principal de baza negativă aferentă anului 2019, în condițiile în care au fost restituite taxe pentru prima înmatriculare ce au fost încasate în anii precedenți. De asemenea, avansul se datorează și încasării taxelor de licență de la ANCOM1. Totodată, în cadrul veniturilor din această sursă, încasările din taxele pe jocurile de noroc au scăzut în perioada analizată cu 31,2% (an/an), în condițiile scutirii de la plată a taxei aferente autorizațiilor de exploatare a jocurilor de noroc pentru întreaga perioadă a stării de urgență decretate (OUG nr. 48/2020) și amânării la plată a unor obligații. Veniturile nefiscale au înregistrat 11,73 miliarde lei în primele șase luni ale anului 2020 și prezintă o scădere 12,1% față de încasările din aceeași perioadă a anului trecut. Dinamica acestora a fost determinată în principal de contracția veniturilor din dividende (-1,2 mld lei), ca efect al decalării cu două luni a termenului de depunere a situațiilor financiare anuale aferente exercițiului financiar 2019 (31 iulie 2020 inclusiv). Sumele rambursate de Uniunea Europeană în contul plăților efectuate și donații au totalizat 8,98 miliarde lei în prima jumătate a anului 2020, în creștere cu 18,1% față de perioada similară a anului trecut. Cheltuielile bugetului general consolidat în sumă de 191,43 miliarde lei au crescut în termeni nominali cu 13,6% față de aceeași perioadă a anului precedent. Exprimate ca procent din Produsul Intern Brut, cheltuielile au înregistrat o creștere cu 1,8 puncte procentuale de la 15,9% din PIB 2019 la 17,7% din PIB în 2020. Majorarea cheltuielilor se datorează și măsurilor care au fost avute în vedere pentru combaterea epidemiei de COVID-19, respectiv a sumelor necesare finanțării în regim de urgență a cheltuielilor de gestionare a situației epidemiologice cauzate de răspândirea coronavirusului SARS-CoV-2, pe de o parte, precum și a măsurilor cu caracter excepțional, în domeniul social și economic, pentru diminuarea efectelor negative asupra economiei cauzate de măsurile adoptate pentru limitarea infectării în rândul populației. Astfel, până la finele lunii iunie s-au plătit 3,69 miliarde lei pentru indemnizații acordate pe perioada suspendării temporare a contractului individual de muncă din inițiativa angajatorului, 743,99 milioane lei pentru indemnizații acordate pentru alți profesioniștii, precum și pentru persoanele care au încheiate convenții individuale de muncă care întrerup activitatea ca urmare a efectelor SARS-CoV-2, 36,2 milioane lei pentru indemnizații acordate părinților pentru supravegherea copiilor pe perioada închiderii temporare a unităților de învățământ. Cheltuielile de personal au însumat 53,3 miliarde lei, în creștere cu 4,5% comparativ cu aceeași perioadă a anului precedent, reflectându-se majorările salariale, îndemnizația de hrană, atât cele aplicate începând cu 1 ianuarie 2019, acordate în temeiul Legii cadru nr. 153/2017 privind salarizarea personalului plătit din fonduri publice, cât și majorările salariale aplicate cu 1 ianuarie 2020. Exprimate ca pondere în PIB, cheltuielile de personal reprezintă un nivel de 4,9% din PIB, cu 0,1 puncte procentuale peste nivelul din aceeași perioadă a anului anterior. Din total cheltuielilor de personal, în luna iunie plățile reprezentând stimulentul de risc acordat pentru COVID 19 au fost de 178,7 milioane lei. Cheltuielile cu bunuri și servicii au fost 25,36 miliarde lei, în creștere cu 16% față de anul precedent. În cadrul bugetului general consolidat, majorările față de medie se înregistrează la nivelul administrației locale (16,1%) și la instituțiile publice finanțate integral sau parțial din venituri proprii (12,6%), majorări determinate în special de plăți suplimentare pentru medicamente, materiale sanitare, reactivi și alte produse necesare diagnosticării și tratării pacienților infectați cu coronavirusul SARS-CoV-2. De asemenea, o creștere se reflectă și la bugetul Fondului național unic de asigurări sociale de sănătate de 13,6% față de aceeași perioadă a anului anterior determinată de deconturile mai mari pentru plata medicamentelor care fac obiectul contractelor cost-volum rezultat și pentru decontarea serviciilor medicale în ambulatoriu. Cheltuielile cu asistența socială au fost de 69,22 miliarde lei în creștere cu 23,7% comparativ cu aceeași perioadă a anului precedent. Evoluția cheltuielilor cu asistența socială a fost influențată, în principal, de majorarea punctului de pensie, începând cu 1 septembrie 2019, cu 15%, respectiv de la 1. 100 lei la 1. 265 lei, a îndemnizației sociale pentru pensionari garantată cu 10%, majorarea alocațiilor de stat pentru copii începând cu 1 mai 2019, precum și indexarea acestora cu rata inflației din anul 2019, începând cu 1 ianuarie 2020. Totodată, începând cu luna aprilie s-au realizat plăți determinate de măsurile care au fost luate cu caracter excepțional, în domeniul social și economic, pentru diminuarea efectelor negative generate de pandemia de COVID 19, cum ar fi plata pentru indemnizații acordate pe perioada suspendării temporare a contractului individual de muncă din inițiativa angajatorului în valoare de 3,69 miliarde lei și pentru indemnizații acordate pentru alți profesioniștii, precum și pentru persoanele care au încheiate convenții individuale de muncă care întrerup activitatea ca urmare a efectelor SARS-CoV-2 în valoare de 743,99 milioane lei. De asemenea, se continuă ritmul accelerat de decontări ale indemnizațiilor de asigurări sociale de sănătate pentru concedii medicale în scopul diminuării stocului de plăți restante aferente acestora, astfel că în luna iunie plățile au fost de 548,6 milioane lei. Cheltuielile cu subvențiile au fost de 3,88 miliarde lei, cea mai mare parte dintre acestea fiind alocate către sectorul agricol și transporturi, respectiv suvenții pentru sprijinirea producătorilor agricoli, subvenții pentru transportul călătorilor și pentru diferențe de preț și tarif. Alte cheltuieli au fost de 2,99 miliarde lei, reprezentând, în principal, sume aferente titlurilor de plată emise de Autoritatea Națională pentru Restituirea Proprietăților, conform legislației în vigoare, burse pentru elevi și studenți, alte despăgubiri civile, precum și indemnizații acordate părinților pentru supravegherea copiilor pe perioada închiderii temporare a unităților de învățământ (36,2 milioane lei). Cheltuielile privind proiectele finanțate din fonduri externe nerambursabile (inclusiv subvențiile de la Uniunea Europeană aferente agriculturii) au fost de 10,37 miliarde lei, cu 20,3% mai mari comparativ cu aceeași perioadă a anului precedent. Cheltuielile pentru investiții, care includ cheltuielile de capital, precum și cele aferente programelor de dezvoltare finanțate din surse interne și externe, au fost în valoare de 16,12 miliarde lei, înregistrându-se cel mai înalt nivel al cheltuielilor pentru investiții pe primele 6 luni din ultimii 10 ani. Acestea sunt cu 30,8% mai mult decât aceeași perioadă a anului precedent. În cadrul bugetului general consolidat, majorările apar la bugetul de stat și la bugetele locale atât din fonduri naționale, cât și aferente proiectelor finanțate din fonduri externe nerambursabile. De asemenea, din bugetul Ministerului Afacerilor Interne s-au plătit 266,16 milioane lei pentru achiziționarea de produse - stocuri de urgență medicală, inclusiv scannere termice pentru combaterea răspândirii infecției cu coronavirusul SARS-COV-2. 
Comisia Europeană prelungește cu trei luni scutirea temporară de taxe vamale și de TVA la importurile de dispozitive medicale și de echipamente de protecție din țări terțe	Comisia Europeană a anunțat că a decis să prelungească, cu trei luni, scutirea temporară de taxe vamale și de TVA la importurile de dispozitive medicale și de echipamente de protecție din țări terțe, până la 31 octombrie 2020. ”Comisia Europeană a decis recent să prelungească scutirea temporară de taxe vamale și de TVA la importurile de dispozitive medicale și de echipamente de protecție din țări terțe. Durata acestei scutiri va fi prelungită cu 3 luni, până la 31 octombrie 2020”, informează CE. Decizia se explică prin faptul că numărul de cazuri de coronavirus din statele membre constituie încă un risc la adresa sănătății publice și că în statele membre sunt încă raportate deficite de dispozitive medicale, scrie News. ro. ”Trebuie să depunem toate eforturile pentru a ne asigura că dispozitivele medicale și echipamentele de protecție ajung la cei care au nevoie de ele. Din acest motiv, am decis să extindem cu trei luni scutirea de taxe vamale și de TVA la importurile de astfel de echipamente din țări terțe. Pe întreg teritoriul Europei, cadrele medicale au lucrat neobosit pentru a salva cât mai multe vieți și profit de această ocazie pentru a-mi exprima din nou respectul profund și recunoștința”, a declarat Paolo Gentiloni, comisarul european pentru economie. La 11 iunie 2020, Comisia a consultat toate statele membre, precum și Regatul Unit, cu privire la necesitatea extinderii scutirii, iar acestea au decis să o solicite. Decizia garantează că măsura se va aplica fără întrerupere până la 31 octombrie 2020. 
Angajații firmelor a căror activitate este suspendată ca urmare a unor cazuri de coronavirus vor primi indemnizație de șomaj
	Salariații companiilor care își întrerup activitatea ca urmare a unor decizii administrative ale autorităților locale, în urma apariției unor cazuri de coronavirus la aceste firme, vor beneficia de indemnizație de șomaj tehnic, repzentând 75% din salariul brut, dar nu mai mult de 75% din salariul mediu brut pe economie. Măsura a fost adoptată de Executiv prin ordonanță de urgență, pentru a reglementa situațiile punctuale apărute ca urmare a deciziilor locale privind suspendarea activităților economice, efect al apariției unor cazuri de infecții cu coronavirus în cadrul întreprinderilor respective. Indemnizația va fi acordată proporțional cu numărul de zile de activitate suspendate de către operatorul economic în baza deciziilor autorităților locale și se aplică până la 31 decembrie 2020. ”Sunt cazuri recent apărute în țară care au de companii care și au întrerupt activitatea ca urmare a unor decizii administrative ale autorităților locale”, a arătat șeful Cancelariei prim-ministrului, Ionel Dancă. 
Președintele Băncii Elveției:  Politica monetară expansionistă ''este mai necesară ca oricând''	Este puțin probabil că Banca Națională a Elveției va schimba direcția politicii sale monetare ultra-expansioniste, deoarece criza provocată de pandemia de coronavirus (COVID-19) pune presiune pe francul elvețian, care se apreciază semnificativ, a declarat marți președintele SNB, Thomas Jordan, transmite Reuters. Moneda Elveției este văzută ca o investiție de refugiu în vremuri de incertitudini, datorită excedentului de cont curent masiv al țării. Aceste evoluții forțează SNB să intervină în mod regulat pentru a limita aprecierea francului și a proteja economia țării dependentă de exporturi, scrie Agerpres. Achizițiile valutare și ratele dobânzilor (cele mai scăzute din lume) "rămân mai necesare ca oricând. Intervențiile pe piețele valutare încă sunt cele mai directe și mai eficiente instrumente, pe lângă ratele negative ale dobânzilor", a declarat Jordan într-un discurs pregătit pentru FMI. "Experiența noastră arată că intervențiile pe piețele valutare și ratele negative ale dobânzilor sunt esențiale pentru o economie mică, deschisă, cu o monedă văzută ca o investiție de refugiu într-o perioadă în care dobânzile sunt scăzute pe plan global", a adăugat șeful SNB. În ultimele luni Banca Națională a Elveției a intervenit semnificativ pentru a atenua presiunile asupra francului elvețian, a explicat Jordan. În mai, moneda Elveției a atins cel mai ridicat nivel față de euro din iulie 2015. 
Marea Britanie:  Plan de 30 miliarde lire pentru salvarea economiei, cu reduceri de taxe și bonusuri pentru angajații reprimiți din șomaj tehnic. Vouchere date populației pentru a mânca la restaurant	Ministrul britanic de Finanțe, Rishi Sunak, a prezentat, miercuri, un plan de măsuri în valoare de 30 miliarde de lire sterline (33,3 miliarde euro) pentru a susține economia puternic afectată de pandemia de coronavirus, inclusiv prin reducerea taxelor în sectoarele ospitalității și imobilar, precum și prin acordarea de bonusuri la reangajarea personalului aflat în șomaj tehnic. “Ne confruntăm cu profunde provocări economice:  în doar două luni, economia s-a contractat cu 25%, procent egal cu creșterea înregistrată în precedenții 8 ani”, a declarat Sunak cu ocazia prezentării măsurilor în parlament, citat de Bloomberg. Principalele măsuri incluse în pachet: Prin programul de bonusuri oferite angajatorilor, companiile vor primi  1.000de lire pentru fiecare angajat care se întoarce la muncă după expirarea perioadei de șomaj tehnic și care va fi păstrat în companie cel puțin până la finele lunii ianuarie. În plus, Guvernul britanic va acorda populației vouchere în valoare totală de 500 milioane de lire sterline (625 milioane de dolari), în ideea de a crește cheltuielile în restaurante, cafenele și pub-uri care au avut de suferit din cauza carantinei, a anunțat Sunak. Astfel, în luna august, cetățenii britanici vor primi vouchere de reducere intitulate "Mănâncă în oraș pentru a da o mână de ajutor". Pe baza acestui voucher, cine va lua masa în oraș va primi o reducere de până la 10 lire sterline pentru fiecare persoană, inclusiv copiii. Reducerea poate fi utilizată în mod neliminat în luna august și va fi valabilă în zilele de luni, marți și miercuri, în ideea de a încuraja populația să ia masa în oraș pe întreg parcursul săptămânii, nu doar în weekend. Voucherele nu pot fi utilizate pentru a cumpăra alcool. 
Creșteri pe bursele europene, pe fondul speranțelor legate de un potențial vaccin împotriva Covid-19	Acțiunile europene se apreciază în tranzacțiile de joi, pe fondul optimismului privind progresele înregistrate în dezvoltarea unui vaccin împotriva Covid-19, dar și în contextul așteptărilor legate de reluarea angajărilor în SUA, economiștii anticipând crearea unui număr record de locuri de muncă în luna iunie. Indicele paneuropean Stoxx Europe 600 consemna un avans de 1,33% în jurul prânzului, cu creșteri pe toate bursele majore:  +1% pentru indicele FTSE 100 de la Londra, +2,14% pentru DAX de la Frankfurt și + 1,84% pentru indicele CAC 40 de la Paris. Investitorii au întâmpinat cu entuziasm informațiile privind eficacitatea unui vaccin-candidat dezvoltat de Pfizer și BioNTech, cele două companii raportând rezultate pozitive într-un studiu clinic efectuat pe un număr de 45 de pacienți. În SUA, contractele futures pentru indicele S&P 500 se apreciau cu 0,70% înaintea publicării datelor oficiale privind evoluția pieței muncii în cea mai mare economie a lumii. Departamentul Muncii este așteptat să raporteze crearea a peste 3 milioane de locuri de muncă în iunie, o cifră lunară record. Sentimentul din piețe este umbrit însă de creșterea rapidă a numărului de infecții cu noul coronavirus în mai multe state din SUA, autoritățile locale anunțând reintroducerea restricțiilor ridicate luna trecută. “Există această tensiune inerentă între sănătatea economiei și sănătatea populației”, a comentat David Lebovitz, analist la JPMorgan Asset Management, citat de Bloomberg. Pe piețele de mărfuri, prețurile petrolului continuă să crească pentru a doua sesiune consecutivă, după ce SUA au raportat scăderea stocurilor cu 7,2 milioane de barili în săptămâna încheiată pe 26 iunie, cel mai mare declin săptămânal din acest an. Barilul de Brent era cotat la 42,37 dolari la ora menționată, în urcare cu 0,81% față de referință, în timp ce petrolul West Texas Intermediate (WTI) era în creștere cu 0,60%, la 40,07 dolari/baril. 
FMI avertizează că ar putea urma o nouă prăbușire a piețelor bursiere	Piețele bursiere și alte active riscante ar putea suferi o a două prăbușire dacă pandemia de coronavirus (COVID-19) se extinde considerabil, sunt reintroduse măsurile de izolare sau cresc din nou tensiunile comerciale, se arată într-un raport al Fondului Monetar Internațional publicat joi, transmite Reuters. "O discrepanță" între piețele financiare și perspectivele economice iese la iveală, ceea ce "sporește spectrul unei alte corecții a prețurilor activelor riscante", evaluările pe multe piețe de acțiuni și bonduri corporative fiind "suprasolicitate", potrivit raportului realizat de Tobias Adrian, directorul Departamentului FMI pentru piețele de capital, și Aditya Narain, directorul adjunct al aceluiași departament. Avertismentul vine la doar o zi după ce Fondul Monetar Internațional a revizuit în scădere semnificativă estimările privind evoluția economiei mondiale în acest an, deoarece efectele negative ale pandemiei sunt mai accentuate decât s-a anticipat. Dacă în aprilie FMI estima că economia globală va înregistra în 2020 un declin de 3%, conform noilor previziuni instituția financiară internațională se așteaptă la o contracție de 4,9% în 2020. În 2021, economia globală ar urma să înregistreze un avans de 5,4%, față de 5,8% previzionat în aprilie. O corecție ar putea fi determinată de o recesiune mai amplă și mai îndelungată decât se estimează în prezent, de un al doilea val de infecții sau de reintroducerea măsurilor de izolare. Un val extins de turbulențe sociale, ca răspuns la sporirea inegalității economice, ar putea afecta de asemenea încrederea investitorilor, apreciază oficialii FMI. "Suntem îngrijorați de panica din economie, de faptul că actuala criză ar putea dura mai mult decât am anticipat și ar putea fi mai extinsă, în urma nivelului ridicat al șomajului și al potențialului pentru falimente. Aceste evoluții sunt dificil de contracarat", a declarat Tobias Adrian. Acesta a adăugat:  "O corecție semnificativă a prețurilor activelor ar putea duce la ieșiri de capital masive, așa cum s-a întâmplat la începutul acestui an, și posibil la vânzări accelerate de active". În timp ce băncile au intrat în criză cu un nivel mai ridicat al lichidităților și al rezervelor de capital (capital buffers), falimentele vor testa reziliența sectorului bancar, se arată în raportul FMI. 
Programul Kurzarbeit - pregătit să fie introdus în România. Primele detalii	Programul de muncă redusă ”Kurzarbeit”, aplicat în Germania, va fi aplicat și în România, după cum a anunțat anterior Profit. ro, dar pe o perioadă limitată și cu proceduri care să evite utilizarea de către firme a schemei de ajutor pentru venituri suplimentare, a precizat premierul Orban, la o întâlnire cu mediul de afaceri pe tema introducerii noul program. De ce este important:  Conform programului de lucru aplicat în economia Germaniei și denumit ”Kurzarbeit”, adică ”muncă redusă”, angajații lucrează pe o anumită perioadă mai puțin sau chiar deloc. Angajatorul, împreună cu angajatul, decide procentul cu care scade timpul de lucru, iar angajatul primește proporțional salariul, care ar trebui scutit de taxe, și statul preia parțial diferența până la salariul întreg. Anterior, Profit. ro a relatat că printre programele de sprijinire a economiei pe care Guvernul le ia în calcul pentru a le introduce în perioada următoare se numără și programul flexibil de muncă. ”Ca modalitate de susținere a angajaților și companiilor are caracter de noutate în România, a fost aplicat în Germania și a dat rezultate, din cauza aceasta încercăm să aplicăm și noi acest sistem de program flexibil de muncă”, a anunțat premierul Orban. Astfel, a mai spus premierul, în România Guvernul va denumi schema de ajutor, finanțată din viitorul program SURE al Uniunii Europene, ”program flexibil muncă” și va aplica măsura pe o perioadă limitată, în care are loc o perturbare majoră pe piață, așa cum este criza economică care a fost generată de pandemia de coronavirus. ”Aici va trebui să stabilim o perioadă de aplicare și va trebui să gândim foarte bine cum punem în funcțiune acest mecanism astfel încât, pe de o parte, să fie cat mai ușor de accesat, fără proceduri birocratice complicate, pe de altă parte să asigure criterii de acordarea ajutorului către companii și angajați foarte clare, foarte precise, astfel încât să nu existe probleme foarte mari în interpretarea modului în care este aplicat și, pe de altă parte, să reducă cat mai mult posibilitatea ca unii angajatori să poată să utilizeze această formă de protecție fără să aibă nevoie sau să o utilizeze ca o resursă suplimentară de venit în condițiile în care ei teoretic nu ar avea nevoie de această măsură”, a arătat prim-ministrul. Mediul de afaceri, conform unui sondaj realizat de AHK România (Camera de Comerț și Industrie Româno-Germană), a solicitat încă de la începutul crizei provocate de coronavirus introducerea cadrului legal care să permită și în România modelul Kurzarbeit. Potrivit comunității de afaceri, munca cu timp redus presupune un parteneriat între angajatori, stat și salariați, cu avantaje pentru toate părțile implicate:  salariații își păstrează contractele de muncă și pot lucra cu timp redus, angajatorii beneficiază de munca salariaților, însă doar în măsura în care aceasta este necesară, iar statul contribuie în multe cazuri cu o sumă care este mai mică decât ajutorul de șomaj pe care l-ar suporta în cazul concedierii și evită concedierile. Acest concept ar ajuta mai ales firmele mici și mijlocii să iasă cu bine din această criză. ”Din acest motiv considerăm oportun și necesar ca România să se orienteze spre modele aplicate cu succes în alte state membre UE, cum ar fi Germania, în vederea combaterii efectelor actualei pandemii. În acest sens s-a exprimat ieri și Comisia Europeană care propune implementarea modelului Kurzarbeit la nivel european”, a spus Sebastian Metz, director general AHK Romania. PSD, care deține majoritatea în Parlament, a inițiat un proiect de lege pentru acordarea unei indemnizaţii de scurtă durată, pe o perioadă de 12 luni de la ridicarea stării de urgență, salariaţilor cărora Ii se reduce programul normal de lucru. 
Scăderea economiei mondiale din 2020 va fi semnificativ mai mare comparativ cu estimarea FMI din luna aprilie	Economia globală este pe cale să înregistreze în 2020 o scădere semnificativ mai mare comparativ cu estimarea făcută de Fondul Monetar Internațional în luna aprilie, a afirmat marți economistul șef la instituției financiare, Gita Gopinath, transmite CNBC. În timp ce statele europene erau în primele săptămâni de restricții impuse de autorități din cauza pandemiei de coronavirus, FMI a estimat că economia globală va înregistra cea mai gravă criză financiară de la Marea Depresiune din anii 1930. La momentul respectiv, Fondul a prognozat a contracție de 3% a PIB-ului mondial în 2020, scrie News. ro. În prezent, chiar dacă unele economii încep să se redeschidă, Fondul a avertizat că declinul va fi chiar mai grav. ”Pentru prima oară de la Marea Depresiune, atât economiile avansate cât și cele emergente vor fi în recesiune în 2020. Actualizarea raportului World Economic Outlook în luna iunie va arăta probabil creșteri negative chiar mai grave decât am estimat anterior”, a scris Gopinath într-o postare pe blog. Fondul a mai afirmat că actuala criză, pe care a supranumit-o ”Marea Izolare”, ”nu seamănă cu nimic din ce a fost până acum”. Pandemia a început ca o urgență de sănătate, dar a declanșat rapid o criză economică, din cauza măsurilor de distanțare socială necesare și a restricțiilor de călătorie. La nivel mondial există peste 8 milioane de infecții cu coronavirus confirmate. Statele Unite, Brazilia, Rusia, India și Marea Britanie sunt în prezent cele cinci țări cu cel mai ridicat număr de cazuri, arată datele Johns Hopkins University. Potrivit FMI, industria serviciilor a fost mai grav afectată decât industria prelucrătoare, ceea ce reprezintă o schimbare față de crizele precedente, unde lipsa investițiilor a afectat cel mai mult activitățile productive. În consecință, Gopinath a spus:  ”Este posibil ca creșterea cererii din partea connsumatorilor să aibă ca efect o redresare rapidă, spre deosebire de crizele anterioare”. Ea a avertizat însă că acest lucru nu este o certitudine, deoarece criza de sănătate ar putea afecta cheltuielile de consum, dacă oamenii vor economisi mai mult. 
Economia globală va înregistra cel mai semnificativ declin pe timp de pace din ultimii 100 de ani	
Economia globală va înregistra cel mai semnificativ declin pe timp de pace dintr-un secol, înainte de a se redresa anul viitor, de pe urma recesiunii provocate de pandemia de coronavirus (COVID-19), se arată într-un raport publicat miercuri de Organizația pentru Cooperare și Dezvoltare Economică (OECD), transmite Reuters. Anul acesta, economia globală se va contracta cu 6%, apoi va înregistra un avans de 5,2% în 2021 - dacă pandemia va fi ținută sub control - se arată în prognoza actualizată a organizației cu sediul la Paris, scrie Agerpres. În cazul unui al doilea val de contagiune, în 2020, Produsul Intern Brut global ar putea înregistra un declin de 7,6% înainte de a înregistra o creștere modestă, de 2,8% în 2021, avertizează OECD. "Până la finalul lui 2021, pierderile de venituri vor fi mai mari decât cele în cazul oricărei alte recesiuni precedente, în ultimii 100 de ani, pe timp de pace, ceea ce va avea consecințe sumbre și de lungă durată asupra cetățenilor, firmelor și guvernelor", a apreciat economistul șef al OECD, Laurence Boone. Oficialul a cerut guvernelor să nu ocolească cheltuielile finanțate prin datorii, pentru a sprijini investițiile și angajații cu salarii scăzute. "Politicile monetare ultra-relaxate și nivelul mai ridicat al datoriei publice sunt necesare și vor fi acceptate atât timp cât activitatea economică și inflația sunt în scădere, iar rata șomajului este ridicată", a declarat Boone. SUA, cea mai mare economie mondială, ar urma să înregistreze un declin de 7,3% anul acesta, urmat de o creștere de 4,1% anul viitor. În cazul unui al doilea val de contagiune, în 2020, PIB-ul SUA ar putea scădea cu 8,5% înainte de a înregistra o creștere modestă, de 1,9%, în 2021, previzionează OECD. PIB-ul zonei euro se îndreaptă spre un recul de 9,1% anul acesta, urmat de un avans de 6,5% anul viitor, dar declinul s-ar putea adânci la 11,5% în 2020, în eventualitatea unui al doilea val, urmat de o creștere de 3,5% în 2021. 
Guvernul a decis cu cât va subvenționa dobânda la creditele garantate pentru marile companii. Schema de ajutor de stat așteaptă avizul Comisiei Europene
	După ce săptămâna trecută, Guvernul a decis că va garanta până la 90% din creditele de investiții sau de capital pentru companiile mari afectate de pandemia de coronavirus, premierul Orban a arătat acum că subvenționarea dobânzii va fi de maximum 50%. Potrivit acestuia, schema respectivă de ajutor de stat pentru marile companii ar urma să fie adoptată în cel mult două săptămâni, după acordul Comisiei Europene. ”Garantăm credite în proporție de până la 90% și subvenționarea dobânzii într-o propoție de până la 50%”, a precizat premierul Orban. Potrivit acestuia, plafonul de garanții al programului, de 8 miliarde de lei, ar putea fi majorat de Guvern doar în cazul în care vor mai exista solicitări. În prezent, Guvernul așteaptă aprobarea schemei de ajutor de stat de către Comisia Europeană, iar imediat după răspunsul Comisiei va fi adoptat actul normativ, a mai spus Orban, care a estimat că va mai dura ”o săptămână, două” până atunci. Inițial, ministrul Finanțelor, Florin Cîțu, anunțase că garantarea de către stat va fi de maximum 80%. În program vor fi incluse acum și companiile care nu au cifra de afaceri de peste 20 milioane lei, dar au peste 250 de angajați, conform ultimelor modificări avute în vedere de Executiv. Potrivit ministrului Finanțelor Publice, programul pentru companiile mari va cuprinde 3 măsuri principale. În primul rând, vor fi acordate garanții, în numele și contul statului, care vor acoperi până la 90% din necesarul de finanțare pentru creditele de investiții sau susținerea activităților curente acordate de către bănci comerciale companiilor mari afectate de de pandemia de Covid-19. În al doilea rând, vor fi acordate finanțări cu componente de ajutor de stat pentru companiile afectate de de pandemia de covid pentru realizarea de investiții sau susținerea activităților curente. În al treilea rând, vor fi acordate produse cu componentă de minimis, respectiv compensarea dobânzii la credite în derulare, subvenționarea dobânzilor la credite noi și plafoane de garantare cu compenentă de minimis pentru creditele de capital de lucru acordate de băncile comerciale. Așa cum a fost anunțat anterior, plafonul de garantare al programului va fi de 8 miliarde lei, iar ministrul Finanțelor a estimat că efectul de multiplicare în economie va fi de aproape 28 miliarde lei. Beneficiarii progarmului vor fi persoanele juridice de drept privat înființate în baza Legii societăților comerciale, care se încadrează în categeoria IMM-urilor cu cifră de afaceri de peste 20 milioane lei în 2019 sau care se încadrează în categoria întreprinderilor mari. În plus, printre beneficiari este inclusă și categoria companiilor întreprinderi afiliate sau parteneri, care au peste 250 de angajați. 
ULTIMA ORĂ Crește garantarea de stat a creditelor pentru marile companii. O nouă categorie de companii, printre beneficiari	Guvernul va garanta până la 90% din creditele de investiții sau de capital pentru companiile mari afectate de pandemia de coronavirus, conform memorandumului aprobat joi de Guvern privind programul de susținere a companiilor mari. Anterior, ministrul Finanțelor anunțase că garantarea de către stat va fi de maximum 80%. În program vor fi incluse acum și companiile care nu au cifra de afaceri de peste 20 milioane lei, dar au peste 250 de angajați. Potrivit ministrului Finanțelor Publice, Florin Cîțu, programul pentru companiile mari va cuprinde 3 măsuri principale. În primul rând, vor fi acordate garanții, în numele și contul statului, care vor acoperi până la 90% din necesarul de finanțare pentru creditele de investiții sau susținerea activităților curente acordate de către bănci comerciale companiilor mari afectate de de pandemia de covid. În al doilea rând, vor fi acordate finanțări cu componente de ajutor de stat pentru companiile afectate de de pandemia de covid pentru realizarea de investiții sau susținerea activităților curente. În al treilea rând, vor fi acordate produse cu componentă de minimis, respectiv compensarea dobânzii la credite în derulare, subvenționarea dobânzilor la credite noi și plafoane de garantare cu compenentă de minimis pentru creditele de capital de lucru acordate de băncile comerciale. Așa cum a fost anunțat anterior, plafonul de garantare al programului va fi de 8 miliarde lei, iar ministrul Finanțelor a estimat că efectul de multiplicare în economie va fi de aproape 28 miliarde lei. Beneficiarii progarmului vor fi persoanele juridice de drept privat înființate în baza Legii societăților comerciale, care se încadrează în categeoria IMM-urilor cu cifră de afaceri de peste 20 milioane lei în 2019 sau care se încadrează în categoria întreprinderilor mari. În plus, printre beneficiari este inclusă și categoria companiilor întreprinderi afiliate sau parteneri, care au peste 250 de angajați. Florin Cîțu a mai arătat că programul va fi operațional în 3 săptămâni, maximum 1 lună. Premierul Orban a fost cel care a anunțat anterior că, după modelul programului IMM Invest, prin care sunt acordate întreprinderilor mici și mijlocii garanții de stat pentru credite destinate investițiilor sau asigurării capitalului de lucru, Guvernul va asigura și marilor companii astfel de împrumuturi. ”Așa cum pentru întreprinderile mici și mijlocii am stabilit un mod de susținere prin intermediul programului IMM Invest, și anume credite pentru capital de lucru și credite pentru investiții, garantate de stat și cu dobândă subvenționată, la fel pregătim măsuri și pentru companiile mari, de susținere, de garantare a creditelor pentru capitalul de lucru și eventual pentru diferite investiții”, a declarat premierul Orban, în urmă cu o lună. 
Contracția economiei Germaniei din acest an ar putea fi peste estimările inițiale, avertizează ministrul Economiei	Contracția economiei Germaniei din acest an ar putea fi peste așteptările inițiale, a declarat marți ministrul Economiei, Peter Altmaier, transmite Reuters. Cele mai recente estimări ale guvernului anticipează că cea mai mare economie din Europa va scădea cu 6,3% în acest an, ceea ce ar fi cel mai grav declin consemnat după cel de-al Doilea Război Mondial. Motivul acestei contracții a PIB este pandemia de coronavirus, care a paralizat luni de zile mari părți din economie, scrie Agerpres. ”Nu exclud ca declinul să fie mai mare”, a declarat Altmaier la un forum de afaceri găzduit de Bitkom, asociația industrială a sectorului tehnologiei. Și Franța și-a revizuit marți estimarea referitoare la evoluția din acest an a economiei. Ministrul francez de Finanțe Bruno Le Maire a anticipat că economia franceză se va contracta cu 11% în acest an, din cauza crizei coronavirusului și a restricțiilor impuse de autorități pentru a ține sub control răspândirea bolii. Parisul anticipa anterior că economia franceză va înregistra în acest an un declin de 8%. 
Veniturile din turism ale Spaniei s-au înjumătățit în primele patru luni din 2020	Turiștii nu au călătorit în Spania în aprilie, din cauza restricțiilor impuse pentru a stopa răspândirea pandemiei de coronavirus (COVID-19), astfel încât veniturile din acest sector cheie au scăzut aproape cu jumătate în primele patru luni din 2020, arată datele publicate luni de Institutul Național de Statistică (INE), transmite Reuters. Turiștii au cheltuit doar 11,7 miliarde de euro în perioada ianuarie - aprilie 2020, cu 48% mai puțin decât în primele patru luni din 2019, a informat INE. Spania, care a impus din 15 martie măsuri de izolare, a avut în primele patru luni din 2020 doar 10,58 milioane de vizitatori, jumătate față de numărul turiștilor înregistrat în perioada ianuarie - aprilie 2019, scrie Agerpres. Ministrul spaniol al Afacerilor Externe, Arancha Gonzalez Laya, declara săptămâna trecută că autoritățile de la Madrid vor deschide gradual turismul în această vară, începând cu țările europene, și se vor asigura că vizitatorii merg numai în zonele unde coronavirusul este sub control. Spania este a doua cea mai vizitată țară din lume, după Franța, iar turismul este crucial pentru economie, contribuind cu aproape 12% la Produsul Intern Brut. Dar acest sector a fost puternic afectat de pandemia de coronavirus (COVID-19) iar autoritățile vor să fie prudente când vor începe să primească vizitatori, la 1 iulie, a afirmat Gonzalez Laya. 
Guvernul german pregătește un program de stimulare economică în valoare de 75 - 80 miliarde de euro	
Oficialii germani lucrează la un program de de stimulente în valoare de 75 - 80 miliarde de euro, în ideea de a sprijini relansarea economiei după pandemia de coronavirus, potrivit unui articol publicat de săptămânalul Bild am Sonntag, preluat de Reuters, citată de Agerpres. Conform publicației menționate, guvernul condus de Angela Merkel ar urma să acopere peste 60 de miliarde de euro din costurile noului program, iar landurilor vor suporta restul. Ministrul german de Finanțe, Olaf Scholz, și colegul său de la Economie, Peter Altmaier, sunt așteptați să prezinte programul în cursul săptămânii viitoare. Printre posibilele măsuri incluse în acest program se află reduceri de taxe, ajutoare pentru familii, fonduri suplimentare pentru micile companii, reducerii de datorii pentru municipalități și subvenții pentru industria auto, potrivit propunerilor formulate de diferiți decidenți. Cea mai mare economie a Europei ar urma să înregistreze în al doilea trimestru al acestui an cea mai gravă recesiune de după cel de-al Doilea Război Mondial. 
INFOGRAFIC BNR reduce prognoza de inflație pe fondul efectelor economice ale pandemiei COVID 19. "Cel mai mare risc este transformarea într-o criză persistentă"	Banca Națională a României a redus prognoza de inflație pentru acest an la 2,8% și la 2,5% pentru finele anului viitor, ca urmare a efectelor COVID 19 asupra cererii interne în perioada următoare. Banca centrală notează că perspectiva este marcată de incertitudini și că riscurile cele mai mari vin dintr-o creștere a cazurilor de infectare sau o revenire a contaminărilor în viitor care să ducă la o criză economică persistentă. Rata anuală a inflației coborât de la 4,04% la finele anului 2019 și la 2,68% în aprilie 2020. Banca Națională prognozează că rata anuală a IPC se va menține în intervalul din jurul țintei centrale pe întregul orizont al prognozei, și va fi de 2,8% la finele anului curent și la 2,5% la sfârșitul anului viitor. Față de Raportul precedent, indicatorul este proiectat la valori mai reduse cu 0,2 puncte procentuale la finalul anului curent și cu 0,7 puncte procentuale pentru decembrie 2021. BNR notează că, pe termen scurt, au crescut presiunile inflaționiste în segmentul alimentar – atât pe fondul perturbării lanțurilor de distribuție globale, cât și al majorării sensibile în context pandemic a cererii de bunuri de uz curent – și că este de așteptat acestea să domine presiunile dezinflaționiste de la nivelul prețurilor produselor energetice (combustibili și gazele naturale), care s-au ieftinit considerabil la nivel internațional. Pe termen mediu, însă, BNR se așteaptă ca șocul pe partea de cerere să ducă la o corecție a inflației de bază, care ar urma să ajungă la 2,2% la finele anului viitor, sub ținta centrală de inflație de 2,5%, ceea ce se transpune printr-o rată mai mică a inflației IPC. “Această evoluție se datorează impactului semnificativ și așteptat a fi persistent exercitat de deficitul de cerere agregată format în economie în prima parte a anului curent”, scrie BNR în Raportul trimestrial. “Propagarea crizei de sănătate publică ocazionate de noul coronavirus a condus la blocaje ample ale lanțurilor de valoare adăugată, afectând osatura de producție de la nivel global, la creșteri semnificative ale volatilității de pe piețele financiare, ce grevează asupra disponibilității la timp și în volumele optime a surselor de finanțare, și la sporirea fără precedent a incertitudinii agenților economici, având ca efect perturbarea în mod sever a deciziilor economice ale acestora. Coroborate măsurilor administrative impuse de autorități în vederea limitării extinderii contaminării cu noul virus, acestea s-au transpus și într-o contracție de proporții a cererii agregate din economie”, notează banca centrală. BNR arată că o prognoză a evoluției prețurilor este dificil de realizat în momentul de față și că dacă pe termen scurt o parte a producătorilor ar putea crește prețurile bunurilor și ale serviciilor oferite ca urmare a majorării temporare a cererii pentru anumite produse (de exemplu alimente), întârzierea revenirii economice pe o perioadă mai lungă ar putea duce la presiuni dezinflaționiste din scăderea cererii și la o inflație mai mică decât cea prognozată. Un efect advers asupra presiunilor inflaționiste ar putea veni din prelungirea pandemie, care ar putea reduce oferta de produse, în condițiile în care lanțurile globale de producție și distribuție ar fi afectate – ar fi dificilă integrarea producătorilor locali într-un timp și la costuri rezonabile, notează BNR. Banca centrală se așteaptă, în scenariul de bază, ca actuala criză să producă doar efecte temporare asupra economiei – o cădere adâncă în trimestrul 2, urmată de o revenire în trimestrul 3. Astfel, va fi afectat doar poziția ciclică a economiei (deviația PIB) în acest an, și mai puțin PIB potențial, economia urmând să treacă pe un deficit de cerere agregată, la un nivel pe care BNR spune că nu îl poate estima cu precizie. “Unul dintre cele mai relevante riscuri ar putea fi acela al transformării acesteia într-o criză persistentă, fie prin prelungirea situației medicale pe o perioadă mai lungă de timp, fie prin o posibilă reinflamare a cazurilor de contaminare în viitor. Astfel de evoluții ar fi de natură să pericliteze refacerea potențialului productiv al economiei”, notează BNR. Deficitul de cont curent se va deteriora în continuare în acest an și va depăși probabil valoarea reper de 4% din PIB stabilită de Comisia Europeană în cadrul tabloului de riscuri economice. Contul curent este afectat și de înrăutățirea deficitului bugetar, în condițiile cheltuielilor destinate atenuării efectelor crizei de sănătate, în paralel unui declin important al veniturilor bugetare, ca urmare a deteriorării rapide și extrem de ample a activității economice, consideră BNR. 
Încrederea în economia României își revine de la minimul ultimilor 18 ani. BCR:  Ce a fost mai greu a trecut, urmează recuperarea	Percepția populației și a companiilor asupra economiei românești s-a îmbunătățit în mai, după un declin abrupt în luna precedentă, precipitat de restricțiile anunțate de autorități în contextul pandemiei de coronavirus. Potrivit analiștilor BCR, România a depășit punctul de jos al crizei și se îndreaptă spre o recuperare rapidă, în formă de “V”. Datele pentru luna mai publicate de Comisia Europeană arată că indicatorul ESI (Economic Sentiment Indicator), care măsoară încrederea în economie, a urcat de la un minim al ultimilor 18 ani de 65,3 puncte atins în aprilie la 72,2 puncte, recuperând aproximativ o cincime din scăderea înregistrată în perioada martie-aprilie. Indicatorul perspectivelor de angajare EEI (Employment Expectations Indicator) a avut o revenire încă și mai puternică, crescând de la 57,3 puncte în aprilie la 65,3 puncte. Tendința va continua în lunile următoare, pe măsură ce tot mai multe restricții sunt ridicate, iar sectoarele economice afectate de pandemie își reiau activitatea, arată BCR într-o notă. “Ce a fost mai greu pare să fi trecut pentru economia României și, în absența unui al doilea val de infecții, încrederea va continua să se îmbunătățească, în condițiile în care mai multe măsuri de blocare a activității vor fi ridicate în curând”, potrivit analistului Eugen Sinca. BCR estimează că economia românească va scădea cu 15,2% în ritm trimestrial în perioada aprilie-iunie, contracție urmată de o revenire “relativ rapidă” în perioada iulie-septembrie, când produsul intern brut este preconizat să crească cu 11,5%. “Cum oferta a început să își revină, perspectivele pe termen scurt depind de puterea și de rapiditatea recuperării cererii externe și interne pentru a completa [revenirea economiei] în formă de V”, notează Sinca. Pentru întreg anul 2020, Erste preconizează o scădere de 4,7% în România, în linie cu estimarea medie în regiune, urmată de o creștere de 3,9% în 2021. “Creșterea de anul viitor depinde de deciziile guvernului privind aducerea finanțelor publice pe un trend sustenabil după alegeri”, precizează analistul BCR. 
Simion PwC:  IMM-urile au nevoie de mai multe măsuri de sprijin. Guvernul ar putea suspenda tariful de compensare a facturilor pe platforma Ministerului Economiei	Sectorul IMM se confruntă cu perspectiva unei crize grave, în contextul în care foarte multe astfel de companii au un acces dificil la finanțare și, în încercarea a-și păstra lichiditățile de care depinde soarta afacerii, aleg să-și plătească funizorii cu întârzieri mari. Companiile neplătite procedează similar, cu posibilitatea de a genera "un blocaj în lanț care va avea un efect dezastruos asupra întregii economii", atrage atenția Ionuț Simion, country managing partner PwC România. Situația exista și înainte, dar a fost înrăutățită de reducerea sau oprirea chiar a unor activități economice, decisă de Guvern în contextul epidemiei de coronavirus. Guvernul ar trebui să analizeze mai multe măsuri pentru a accelera circuitul banilor între firme, o posibilă măsură fiind, de exemplu, suspendarea tarifului perceput de platforma Ministerului Economiei pentru compensarea unei facturi. Costul este prea ridicat pentru IMM, afirmă Simion, care este și președinte al AmCham, Camera de Comerț Americană în România. Autoritățile au luat deja o serie de măsuri, dar cele care au introdus cel mai rapid lichidități în piață au avut ca beneficiari companiile mari. "Noroc că am avut o criză profundă în urmă cu 10-12 ani și am învățat ceva din ea referitor la cum să finanțăm businessurile să iasă mai ușor din criză. În ce privește finanțarea IMM-urilor, există o problemă foarte serioasă. Au un număr mic de angajați și sunt și destul de flexibile, dar și dependente de ce se întâmplă pe piață. Statul a venit cu o serie de măsuri, a rambursat TVA, a rambursat concedii medicale. Totuși, cele mai multe sume erau datorate marilor companii și nu IMM-urilor. Vorbim despre scutirile acestea și amânările la plată ale taxelor. După care, a intervenit și măsura de amânare a creditelor la bancă sau cea de amânare a chiriei. Sunt măsuri bune și importante, dar nu sunt suficiente", a declarat Simion la Profit Tv. Rambursarea rapidă a TVA a fost unul dintre mecanismele prin care Guvernul a încercat în lunile martie și aprilie să dea mai repede bani firmelor care aveau de recuperat sume de la stat. Ministrul Finanțelor, Florin Cîțu, a declarat că statul a rambursat în martie și aprilie TVA de peste 6 miliarde de lei. "Multe dintre aceste companii sunt prizoniere ale circuitului comercial. Creditul comercial, creditul furnizor din economia românească a atins 125 de miliarde de lei, de trei ori mai mare comparativ cu creditul bancar. Dacă nu vom reuși să restabilim încrederea, se va produce un blocaj în lanț care va avea un efect dezastruos asupra întregii economii. Iar aici intervine rolul statului, dar și al agenților economici de a restabili cât mai rapid încrederea", afirmă acesta. Unul dintre mecanismele prin care statul ar trebui să ajute IMM-urile este programul IMM Invest, care presupune acordarea de împrumuturi garantate de stat în proporție de 80-90% și subvenție de dobândă până la finele anului. Implementarea unor programe precum IMM Invest durează, însă. Până acum au fost aprobate abia câteva sute de cereri din câteva zeci de mii, întrucât băncile sunt limitate de capacitatea de analiză a dosarelor. Pe de altă parte, pentru a accesa un împrumut în cadrul acestui program, un IMM trebuie să fie bancabil, adică să aibă o situație financiară care să-i permită să acceseze un împrumut. Foarte multe dintre IMM-uri nu se încadrează în condițiile băncilor pentru a lua finanțare. Autoritățile ar trebui să caute și alte soluții pentru a sprijini IMM-urile. "Am discutat cu ministrul Economiei săptămâna trecută la CEO Forum al AmCham, în care i-am spus că una dintre modalitățile de eliberare este să deblochezi platforma de efectuare a compensărilor, care există la nivelul Ministerului Economiei. În prezent, această platformă percepe, să spunem, 100 de lei pe factură compensată. Păi dacă îi ceri 100 de lei pe factură unui IMM care are de compensat 20 de facturi, deja este un cost mult prea mare pentru operațiune. Ar trebui ca Guvernul să dea un moratoriu până la sfârșitul anului, să dea posibilitatea folosirii acelei platforme. Pentru a stimula încrederea. Asta este cea mai mare problemă a IMM-urilor. Dacă eu plătesc și nu o să pot să îmi mai țin angajații, nu o să pot să îmi mai țin firma pe picioare. Și de aceea este foarte important să se accelereze acest circuit al banilor în economie", a explicat Simion. Sistemul de compensare reciprocă a datoriilor între agenții economici, înființat în 1999 și administrat de Centrul de Pregătire pentru Personalul din Industrie (CPPI) din subordinea Ministerului Economiei. 
Consiliul Concurenței recomandă flexibilizarea reglementărilor în cazul mai multor piețe, precum transport, turism	
Dezvoltarea economiei colaborative și relaxarea condițiilor de acces pe piață a furnizorilor tradiționali de servicii vor conduce la îmbunătățirea concurenței, arată un studiu al Consiliului Concurenței, care recomandă flexibilizarea reglementărilor în cazul piețelor expuse la inovație (transport, turism, servicii financiare etc. ), având în vedere, în primul rând, interesele pe termen lung ale consumatorilor. "Pandemia de Coronavirus a demonstrat încă o dată că digitalizarea, creșterea importanței platformelor, convergența tehnologică și implementarea unor inovații reprezintă tendințe actuale, care aduc beneficii majore economiei și consumatorilor în ansamblu și, ca urmare, se impune schimbarea abordării clasice de reglementare a unor sectoare. Consiliul Concurenței recomandă flexibilizarea reglementărilor în cazul piețelor expuse la inovație (transport, turism, servicii financiare etc. ), având în vedere, în primul rând, interesele pe termen lung ale consumatorilor. În același timp, însă, autoritatea de concurență consideră că aceste măsuri trebuie dublate de o relaxare a condițiilor de acces pe piață a furnizorilor de servicii tradiționali, ceea ce va genera creșterea gradului de concurență între prestatorii de servicii", arată autoritatea de concurență. Consiliul Concurenței a făcut aceste recomandări în urma derulării studiului privind Implicațiile dezvoltării economiei colaborative asupra mediului concurențial și a politicii de concurență, finalizat în luna martie 2020, scrie News. ro. „Economia colaborativă” se referă la acele modele de afaceri în care activitățile sunt facilitate de platforme, de tipul Uber sau Airbnb, și care creează o piață deschisă pentru utilizarea temporară a bunurilor sau a serviciilor prestate, în cea mai mare parte, de persoane fizice. Principalul avantaj al economiei colaborative este acela că permite o alocare mai eficientă a resurselor în economie, prin prisma utilizării acelor active neutilizate, aflate „în așteptare” (autoturisme, proprietăți imobiliare, capital etc. ). De altfel, dezvoltarea acestui model economic a condus la crearea de locuri de muncă, determinând totodată beneficii substanțiale pentru consumatori, dar și presiune concurențială suplimentară asupra companiilor tradiționale. "În același timp, însă, principalul risc din punct de vedere concurențial îl constituie acumularea unui număr mare de participanți din piață în cadrul unei singure platforme, ceea ce ar putea conduce la crearea unei poziții dominante. În acest fel, s-ar limita concurența între platforme și s-ar reduce stimulentele de intrare pe piață a unor noi platforme concurente. De asemenea, există riscul ca platforma dominantă să impună restricții nejustificate furnizorilor de servicii", precizează autoritatea. Conform datelor obținute în cadrul studiului, cererea pentru serviciile oferite prin intermediul platformelor colaborative a crescut constant în România. Sondajele de opinie efectuate în cadrul analizei, la nivelul României, indicau capacitatea acestor modele de afaceri de a crea noi piețe pentru serviciile oferite prin intermediul platformelor colaborative, prin activarea acelor furnizori și consumatori ce nu ar fi apelat la serviciile tradiționale. Datele arată că 25% din persoanele care nu au furnizat servicii până în prezent se gândesc să le ofere ocazional în viitor prin intermediul platformelor colaborative. De asemenea, 31% dintre consumatori afirmă că au început să utilizeze anumite servicii de când acestea au devenit disponibile prin intermediul platformelor colaborative. Principalul domeniu în care economia colaborativă a luat amploare este cel al transportului de persoane (ride-hailing), pe fondul reacției favorabile a consumatorilor atât la beneficiile noilor servicii, cât și la mecanismul de solicitare a serviciilor de transport. De altfel, serviciile de taxi care folosesc un mecanism de solicitare online, prin intermediul aplicațiilor agregatoare, au înregistrat, la rândul lor, o tendință de creștere. Studiul indică faptul că, înainte de pandemie, numărul de comenzi pentru serviciile de transport prin intermediul platformelor colaborative a crescut de aproximativ 30 de ori la nivel național în perioada 2015-2018, aproximativ 87% din numărul total de comenzi provenind din Municipiul București. De asemenea, datele indică faptul că, până în martie 2020, numărul total al șoferilor care-și desfășurau activitatea prin intermediul platformelor colaborative era mai mare decât cel al șoferilor de taxi ce foloseau aplicații agregatoare, începând cu anul 2017. Această creștere s-a înregistrat pe fondul popularizării și extinderii teritoriale a platformelor colaborative, dar și a faptului că numărul licențelor de taxi este limitat la nivelul fiecărui oraș. Un factor fundamental în dezvoltarea economiei colaborative este cadrul de reglementare a serviciilor oferite prin intermediul platformelor specifice. Astfel, la nivel european, se observă că țările în care reglementările privind noile modele de afaceri sunt mai puțin restrictive înregistrează o dezvoltare mai rapidă, comparativ cu acele piețe unde platformele colaborative se află sub incidența legislației serviciilor tradiționale sau operează într-o zonă „gri”, nereglementată. În România, demersurile de reglementare a economiei colaborative s-au axat în principal pe definirea condițiilor de intrare și de funcționare pe piață a furnizorilor individuali de servicii, în contextul legii privind activitățile de transport alternativ cu autoturism și conducător auto și a două proiecte de lege, unul referitor la economia de acces, iar cel de al doilea fiind Legea Turismului. Consiliul Concurenței recomandă platformelor colaborative să mențină un rol neutru, transparent și riguros în ceea ce privește moderarea recenziilor și a sistemului de rating și să intervină atunci când acesta scade sub o anumită limită, pe latura cererii sau a ofertei de servicii. Sistemele de rating trebuie să conducă la descurajarea comportamentelor dăunătoare din partea participanților la piață, la reducerea riscurilor care rezultă din asimetriile informaționale pentru consumatori și pentru proprietarii de active și, în final, la asigurarea unor servicii de calitate. Consiliului Concurenței a demarat studiul în anul 2018, pe fondul cadrului de reglementare insuficient adaptat noilor tendințe de la nivel național și global și al impactului pe care noile modele de afaceri îl generează la nivelul piețelor și companiilor tradiționale. Această analiză a fost în atenția Comisiei Europene, fiind menționată inclusiv în rapoartele de țară ale României, în contextul evoluției reformelor în domeniul competitivității și investițiilor. Studiul privind implicațiile dezvoltării economiei colaborative asupra mediului concurențial și a politicii de concurență poate fi consultat pe pagina web a instituției. 
ANALIZĂ Ce urmează după șomajul tehnic asigurat de stat:  Multe dintre IMM-uri sunt în zona de risc maxim și este posibil să nu mai prindă toamna, pe un val de insolvențe. Este nevoie de un program coerent de susținere a firmelor	
Economia românească riscă să se confrunte cu un val semnificativ de insolvențe după 1 iunie, data probabilă la care statul va opri finanțarea șomajului tehnic în majoritatea domeniilor economice, cu excepția HORECA. În absența capitalului de lucru și pe fondul scăderii semnificative a cererii, multe dintre firme își pot închide activitatea și declanșa concedieri. După ce, în 2019, numărul societăților comerciale și persoanelor fizice autorizate intrate în insolvență a scăzut cu peste 20%, la 6. 524 de cazuri, de la 8. 304 în 2018, perspectivele pentru semestrul II al acestui an nu se anunță deloc promițătoare, arată o analiză a Sierra Quadrant.  După ce, potrivit estimărilor, peste 150. 000 de firme și-au suspendat sau închis activitatea, urmare a restricțiilor impuse de pandemia de coronavirus, iar peste 1,2 milioane de angajați au fost trimiși în șomaj tehnic sau disponibilizați, experții estimează că numărul noilor insolvențe ar putea atinge în 2020 pragul de 10. 000 de dosare. ,,În vizor se află cele aproape 150. 000 de companii (28% din totalul firmelor active) care înregistrau deja pierderi financiare la finalul lui 2019. Aceste firme, cele mai multe din comerț, servicii, HORECA, industria prelucrătoare și transporturi, care angajează 850. 000 de salariați (21% din totalul angajaților din sectorul privat), s-au aflat în prima linie, fiind primele care au suspendat sau închis activitatea’’, arată analiza.  Potrivit experților, odată cu stoparea programului de susținere financiară a șomajului tehnic, multe dintre companiile din sectorul IMM-urilor, considerate în prezent ,,asimptomatice’’, se vor afla într-o situație de risc.  ,,Într-o economie extrem de fragilă, cum este cea românească, cu peste 90% dintre firme slab capitalizate, odată ce vor fi ridicate subvențiile pentru șomajul tehnic, este posibil ca multe companii să își suspende activitatea sau să declare insolvența din lipsă de capital și pe fondul scăderii acute a cererii. Cum doar foarte puține companii sunt cu adevărat bancabile și pot accesa creditele din programul IMM Invest, pentru restul va urma o perioadă în care vor trebui să ia decizii dure, dar necesare, pentru supraviețuirea business-ului’’, afirmă Ovidiu Neașcu, asociat coordonator al Sierra Quadrant.  ,,Profilul firmei cu risc de insolvență arată că cele mai multe societăți din servicii, turism și comerț pot rezista financiar între 2-3 luni. După această perioadă, chiar și cu susținerea oferită de stat în cadrul programului de șomaj tehnic, insolvența va deveni principala soluție de protecție economică pentru multe dintre companii’’, afirmă specialiștii. În 2019, numărul dosarelor noi de insolvență a fost de 6. 384, mai mic cu 22% față de anul anterior, situându-se la minimul ultimului deceniu. Cele mai multe insolvențe au fost în sectorul comerțului cu ridicata și distribuție, acestea fiind urmate de construcții și comerțul cu amănuntul.  În primele trei luni din 2020, datele ONRC indică un număr de 1320 de cazuri noi de insolvență, față de 1509 în perioada similară din 2019.  Esențial, după încetarea șomajului tehnic asigurat din fonduri publice, spun specialiștii, va fi sprijinul statului, în sensul unei infuzii semnificative de capital în economie și a relaxării fiscalității pe piața de muncă.  ,,Sperăm ca programul de susținere pregătit de autorități să se plieze pe realitatea economică și să ofere soluții concrete pentru sectorul IMM. O alternativă la șomajul tehnic ar trebui să fie o formă mixtă de ajutor de stat pentru firmele care își mențin angajații în câmpul muncii, însoțită de o reducere a taxelor pentru menținerea de către companii a salariilor la nivelul dinaintea crizei.  Fără un program coerent de susținere a companiilor, este foarte probabil ca multe dintre IMM-urile din România să nu reușească să ajungă în toamnă, în contextul în care și consumul se anunță la un nivel redus, urmare a scăderii puternice a puterii de cumpărare’’, arată analiza. Potrivit companiei, firmele care iau în calcul insolvența ca soluție pentru a se proteja în fața consecințelor crizei pot apela la o procedură mai eficientă –concordatul preventiv.  Concordatul preventiv este mai avantajos decât insolvența pentru că permite acoperirea în timp cât mai scurt și în proporție cât mai mare a datoriilor acumulate, cu scopul evitării procedurilor de faliment.  În plus, debitorul poate cere judecătorului sindic suspendarea provizorie a executărilor silite urmând ca acestea să se suspende de drept din momentul comunicării hotărârii de constatare a concordatului către creditorii semnatari, suspendarea curgerii dobânzilor, penalităților și a cheltuielilor aferente creditorilor concordatari.  ,,Evitarea insolvenței elimină și dezavantajul defavorizării companiei în piața în care activează, care ar duce la o scădere a încasărilor acestuia și, pe cale de consecință, a capacității de acoperire a creanțelor. Un alt avantaj pentru creditori este că procedura suspendă curgerea termenului de prescripție a dreptului de a solicita executarea silită, prin semnarea acordului de concordat, astfel încât creditorul semnatar nu riscă să piardă posibilitatea de a valorifica titlul executoriu deținut împotriva debitorului’’, a mai declarat Ovidiu Neacșu. Creșterea economică impredictibilă, bazată în mare parte pe consum, deprecierea monedei naționale, evoluția inflației, fragilitatea financiară a multor companii și optimismul ireal al multor antreprenori în privința încasărilor în condițiile unui blocaj financiar în creștere erau văzute de experți printre principalele motive pentru care oamenii de afaceri trebuie să își reconfigureze business-urile.  Nori negrii asupra economiei s-au adunat, din păcate, mai repede decât se estima, iar shut-down-ul determinat de pandemia de coronavirus a dus necesitatea măsurilor de reorganizare în zona de urgență de gradul zero.  Potrivit experților, ajustarea planurilor pentru al doilea semestru din 2020 trebuie să plece de la reevaluarea condițiilor economice. Analiza performanței partenerilor trebuie să fie în prim-plan, alături de deblocarea banilor din active non-core business, precum terenuri, depozite, spații comerciale, autovehicule sau echipamente pentru funcții secundare. ,,Companiile, indiferent de mărime, trebuie să își monitorizeze mai atent numerarul și cheltuielile și să încerce să reducă durata medie de încasare a creanțelor, care să fie transpusă proporțional către scăderea termenelor de plată a furnizorilor’’, afirmă Ovidiu Neacșu.  Gestionarea optimă a numerarului, eliberarea sumelor suplimentare din bilanț, în general reechilibrarea costurilor pe baza previziunilor revizuite ale veniturilor alături de reconsiderarea investițiilor vor ajuta cel mai bine companiile, indiferent de cât durează epidemia.  ,,Reducerea maturității contractelor cu partenerii de afaceri și corelarea costurilor aferente cu volumul de activitate și indicatorii de performanță variabilă ai furnizorului reprezintă elemente esențiale ale politicii de evitare a coronacrizei economice’’, a mai spus oficialul Sierra Quadrant.  Într-o perioadă în care blocajul financiar a crescut semnificativ, experții spun că asigurarea unei linii de finanțare bancară poate fi o soluție optimă în caz de probleme de cash-flow.  O soluție ar fi și dezvoltarea unei legislații care să impună o disciplină financiară pentru achitarea facturilor:  contracte cu titlu executoriu si termene de plată reglementate legal pe care să le respecte toți agenții economici dar și statul, principalul rău-platnic din economie. 
Economia germană este profund afectată de pandemie, dar se va redresa semnificativ în 2021	Producția economică a Germaniei a scăzut probabil cu aproximativ 20 - 25% în câteva săptămâni, ca rezultat al crizei provocate de pandemia de coronavirus (COVID-19), și posibil a atins nivelul minim în aprilie, se arată într-un studiu publicat marți de banca de dezvoltare KfW, transmite ReutersÎn contextul atenuării multor restricții, economia ar trebui cel puțin să se normalizeze parțial până în vară, ceea ce va duce la o creștere semnificativă în trimestrul trei din 2020, estimează KfW. Instituția se așteaptă ca economia germană să se contracte cu 6% anul acesta, înainte de un avans de 5% anul viitor, scrie Agerpres. Conform noilor estimări ale Guvernului de la Berlin, Produsul Intern Brut al Germaniei va înregistra o contracție de 6,3% în acest an, cea mai gravă recesiune înregistrată după 1970. Ministrul Economiei, Peter Altmaier se așteaptă ca perioada cea mai dificilă a crizei să se încheie până la finele celui de-al doilea trimestru, după care activitatea economică își va reveni, astfel că în 2021 economia germană va înregistra o expansiune de 5,2%. În Germania au fost redeschise începând de săptămâna aceasta magazinele cu suprafețe mai mari de 800 de metri pătrați, dar cu limitarea numărului de persoane, iar sectorul Horeca își va putea relua activitatea în unele regiuni. Rămân însă în vigoare măsurile privind închiderea parțială a granițelor și interdicția privind desfășurarea marilor manifestații sportive, festive sau culturale cu public. 
Erste anticipează o revenire mai lentă a economiei românești în 2021. Restricțiile instituite pe fondul noului val de Covid-19 se reflectă într-o înrăutățire a perspectivelor. Producție agricolă sub așteptări	Grupul austriac Erste, proprietarul BCR, estimează o revenire mai lentă a economiei românești și, în consecință, a revizuit în scădere prognoza de creștere a PIB în 2021. Astfel, economia României ar urma să crească cu anul viitor cu doar 2,7%, sub estimările anterioare, care indicau un avans de 3,9%. "Evoluția economică din trimestrul al treilea a fost sub așteptările noastre de -4,9% în ritm anual și prognoza mediană a Reuters/Bloomberg de -4,4%/-4% anual. Credem că producția agricolă sub așteptări este de vină pentru eroarea noastră de previziune", spun analiștii Erste. Produsul Intern Brut al României a crescut cu 5,6% în trimestrul 3, pe seria ajustată sezonier, comparativ cu trimestrul anterior, iar față de același trimestru din anul 2019 economia a scăzut cu 6%, atât pe seria brută cât și pe seria ajustată sezonier, potrivit datelor semnal anunțate vineri de Institutul Național de Statistică (INS). Potrivit Erste, noile restricții instituite pe fondul noului val de Covid-19 se reflectă într-o înrăutățire a perspectivelor pentru ultimul trimestru din 2020 față de scenariul inițial. Totuși, ultimul trimestru nu va schimba perspectivele pentru întregul an, astfel că prognoza privind economia României în 2020 a grupului rămâne în linie cu estimările anterioare. În acest context, Erste anticipează în continuare un declin de 4,7% al PIB în acest an. Pentru 2022, Erste a majorat prognoza de creștere, de la 3,7% la 4,5%. 
Noile măsuri de sprijinire a economiei Poloiniei se ridică la 2,6 miliarde de dolari	Noile măsuri de sprijin menite să ajute economia Poloniei să supraviețuiască în urma celui de-al doilea val al pandemiei de coronavirus (COVID-19) se vor ridica la 9 - 10 miliarde de zloți (2,4 - 2,6 miliarde de dolari), a anunțat vineri premierul Mateusz Morawiecki, transmite Reuters. Suma ar putea crește cu 5-10 miliarde de zloți dacă vor fi introduse restricții totale, a explicat oficialul polonez, adăugând că necesitățile de finanțare ale Guvernului sunt deja asigurate, scrie Agerpres. Morawiecki a dat asigurări că Executivul va folosi diverse instrumente, inclusiv politici fiscale și monetare, pentru a lupta contra crizei. 
Producția industrială din Germania a avut o evoluție sub estimări în septembrie	Producția industrială a Germaniei a crescut mai puțin decât se estima în septembrie, comparativ cu luna precedentă, deoarece criza provocată de pandemia de coronavirus (COVID-19) a afectat activitatea, ceea ce sugerează că cea mai mare economie europeană ar putea să nu fie suficient de puternică pentru a evita o dublă recesiune, transmit DPA și Reuters. Producția industrială a urcat cu 1,6% în septembrie, după un avans de 0,5% în luna precedentă, arată datele publicate vineri de Oficiul federal de statistică (Destatis), în timp ce analiștii se așteptau la o expansiune de 2,7%. Comparativ cu septembrie 2019, producția industrială a Germaniei a scăzut cu 7,3%, scrie Agerpres. Creșterea a fost condusă de industria auto, cel mai mare sector industrial din Germania, care a raportat un avans de 10% în septembrie, după un declin de 10,3% în august. "Sectorul industrial se redresează gradual. Noile comenzi industriale și încrederea mediului de afaceri sugerează că procesul de redresare va continua, chiar dacă va fi mai dificil din cauza evoluției pandemiei", se arată într-un comunicat al Ministerului Economiei. Instituția estimează că producția industrială a Germaniei a crescut cu 10,7% în trimestrul trei din 2020, după un declin sever în precedentele trei luni. Industria va sprijini evoluția economiei germane în trimestrul patru din 2020 dar noile restricții și cererea mai slabă din alte state din zona euro "nu vor fi suficiente pentru a se evita o dublă recesiune", a apreciat economistul Carsten Brzeski de la ING. Companiile afectate de noile măsuri de izolare din Germania ar trebui să solicite ajutor financiar și se pot aștepta să primească rapid fondurile, a anunțat luni ministrul de Finanțe, Olaf Scholz. Guvernul de la Berlin intenționează să compenseze companiile afectate de restricții plătindu-le până la 75% din vânzările lor din noiembrie 2019, ca parte a pachetului de asistență de zece miliarde de euro (11,63 miliarde de dolari). Detaliile programului încă se discută, a afirmat Scholz într-un interviu acordat Reuters. 
Economia americană a înregistrat o creștere record	Economia americană a revenit pe creștere în trimestrul al treilea, când Produsul Intern Brut a înregistrat o creștere record de 33,1% în ritm anual, potrivit unei estimări preliminare publicate joi de Departamentul Comerțului, transmite AFP. Este vorba de cel mai puternic ritm de creștere înregistrat de prima economie a lumii de la debutul publicării datelor statistice, în 1947, și vine după o prăbușire istorică de 31,4% în al doilea trimestru. Însă această creștere spectaculoasă în perioada iulie-septembrie, anunțată cu cinci zile înainte de alegerile prezidențiale, a fost susținută în principal de ajutoarele generoase acordate de Guvernul federal gospodăriilor și companiilor în contextul pandemiei de Covid-19, ajutoare care între timp au fost eliminate, scrie Agerpres. De asemenea, economia americană rămâne în continuare sub nivelul la care era înaintea pandemiei, în trimestrul patru al anului trecut, iar analiștii subliniază că recuperarea va fi una lentă în condițiile în care numărul cazurilor de infecție cu coronavirus a început din nou să crească în SUA. 
Încrederea în economia României a scăzut în octombrie pe fondul intensificării epidemiei COVID-19	Indicatorul privind încrederea în economie a scăzut pentru prima oară în șase luni în octombrie, cele mai afectate sectoare fiind serviciile și industria. Octombrie a adus o creștere accelerată a cazurilor noi de îmbolnăvirii cu COVID-19 și noi restricții de funcționare pentru sectorul serviciilor. Indicatorul percepției asupra economiei (ESI – economic sentiment indicator) a scăzut cu 1,9 puncte în octombrie la 86,9 puncte, revenind la nivelul din august. ESI se afla la 99,6 puncte în martie, când au început să se vadă efectele economice ale pandemiei COVID-19 și a restricțiilor impuse de guvern și apoi a scăzut cu circa o treime. “Este prima scădere lunară din mai și indică o posibilă recuperare economică în W, dar cu o reducere mai puțin severă a activității economice în trimestrul 4 față de ce s-a întâmplat în trimestrul 2”, arată Eugen Sinca, analist BCR. ESI este un indice compozit, realizat pe bază de sondaj, care arată percepția operatorilor din sectorul serviciilor, industrie, construcții și comerț, dar și a populației privind starea actuală a economiei, precum și așteptările pentru evoluția viitoare. Indicatorul este calculat de Comisia Europeană și are un nivel ridicat de corelare cu evoluția PIB – spre exemplu scăderea record a încrederii din trimestrul 2 a anunțat datele foarte proaste privind evoluția produsului intern brut din aprilie-iunie. Numărul de cazuri noi zilnice de COVID-19 s-a mutat din palierul  1.000-1. 500 în august și septembrie la 3. 000-5. 000 în octombrie, cu un record de peste 6. 000 de cazuri anunțate joi. Autoritățile au impus noi restricții care să ducă la scăderea interacțiunii între oameni, cele mai importante cu impact economic fiind cele legate de baruri și restaurante, care au din nou activitatea închisă la interior. Totodată, școlile au fost închise în orașe precum București și Cluj-Napoca. Încrederea în sectorul serviciilor a scăzut la -16 de la -12,4 puncte, cu așteptări pesimiste în privința evoluției cererii și a angajărilor în următoarele trei luni. Industria este în contracție pentru a doua lună consecutiv – scădere de la -6,1 în septembrie la -7,3 în octombrie, mai ales ca urmare a perspectivelor mult mai slabe privind producția în următoarele luni. Sectorul retail și cel al construcțiilor – care au evoluat cel mai bine în pandemie – au arătat o îmbunătățire a percepției privind perspectivele în octombrie, cu o creștere la 1,6 puncte de la -1,6, respectiv la -10,9 de la -13,1. Așteptările privind angajările s-au deteriorat și ele la 96,1 puncte de la 100,1 puncte în septembrie. Potrivit BCR recuperarea forței de muncă se va face cu sincope, mai ales după ce măsurile de susținere ale guvernului vor expira. Datele privind încrederea consumatorilor nu au fost raportate pentru a șasea lună consecutiv, România fiind singura țară cu această lacună statistică. BCR arată că există riscuri ca România să aibă o creștere economică sub cea prognozată de 2,1% în trimestrul 4 (trimestru la trimestru). Banca menține estimarea de -4,7% pentru 2020 și de 3,9% pentru 2021, dar arată că există riscuri pentru o recuperare mai slabă anul viitor în situația unui trimestru 4 slab. 
Economia Germaniei a crescut cu 6% în T3, dar redresarea va încetini	
Institutul German pentru Cercetare Economică (DIW) a anunțat miercuri că se așteaptă la un avans cu 6% al PIB-ului în trimestrul trei din acest an, dar redresarea în urma pandemiei de coronavirus (Covid-19) va încetini, deoarece creșterea numărului de noi cazuri de coronavirus va afecta cea mai mare economie din Europa, transmite Reuters. Redresarea va fi încetinită de noile restricții ce vor fi probabil impuse pentru a stopa răspândirea pandemiei, în timp ce multe companii sunt încă afectate de consecințele măsurilor de izolare din primăvară, care le-au redus rezervele financiare, apreciază analiștii DIW. Cancelarul Angela Merkel urmează să aibă miercuri o reuniune cu șefii executivelor celor 16 landuri pentru a lua o decizie privind închiderea tuturor barurilor și restaurantelor începând din 4 noiembrie, măsură menită să încetinească răspândirea pandemiei. Potrivit proiectului de hotărâre guvernamentală, consultat de cotidianul german Bild, restaurantele vor putea opera numai în regim de livrări pentru acasă, iar școlile și grădinițele vor rămâne deschise, scrie Agerpres. Merkel a dorit ca șefii executivelor celor 16 landuri să fie de acord cu închiderea sălilor de fitness, a cazinourilor, a cinematografelor, a teatrelor și a sălilor de concerte. În schimb, magazinele ar urma să rămână deschise cu condiția respectării măsurilor de igienă și de distanțare fizică. Același document arată că guvernul federal dorește să furnizeze ajutor financiar firmelor afectate de restricțiile antiepidemiologice. 
Pandemia ar putea afecta 1 milion de locuri de muncă în IMM-urile din Germania, cea mai mare economie din Europa
	Peste un milion de locuri de muncă s-ar putea pierde anul acesta în întreprinderile mici și mijlocii - coloana vertebrală a economiei germane - din cauza pandemiei de COVID-19, scrie publicația TheLocal.de. În studiul său anual realizat pe sectorul „Mittelstand”, banca de investiții de stat KfW a estimat că IMM-urile ar putea pierde aproximativ 3,3% din forța de muncă până la sfârșitul anului, echivalentul a 1,1 milioane de locuri de muncă, scrie News. ro. Există aproximativ 3,8 milioane de astfel de companii în Germania, cea mai mare economie a Europei - predominant afaceri de familie specializate în sectoare precum industria prelucrătoare, care adesea lucrează pentru export. Acestea numără 60% dintre angajați - 32,3 milioane în 2019 -, iar cota sa în activitatea economică globală a Germaniei este de peste 71%. Studiul KfW arată că pandemia a lăsat „urme adânci” în sectorul IMM-urilor. "Îngrijorările și incertitudinea sunt întotdeauna mari. Vânzările scad mai mult decât în criza financiară", a spus acesta. Recesiunea istorică în care virusul a cufundat cea mai mare economie din Europa și anxietatea privind redresarea au impact asupra perspectivelor din acest an pentru IMM-uri, relevă studiul KfW. „Mai mult de una din două IMM-uri - aproximativ două milioane de companii - se așteaptă la o scădere a veniturilor”, cu o scădere de 12% așteptată pentru sector în ansamblu, echivalentă cu 545 miliarde de euro. KfW a semnalat că și companiile suspendă proiecte de investiții din cauza „incertitudinii și a fondurilor restrânse”. Până la sfârșitul lunii august, Germania pierduse deja 670. 000 de locuri de muncă, cu prognoze macroeconomice „foarte pesimiste” care indică un ultim trimestru dificil în acest an. Joi, datele arătau că încrederea consumatorilor a scăzut, pe măsură ce aceștia se tem de suplimentarea restricțiilor pentru a reduce răspândirea pandemiei. Ca parte a unui plan amplu de sprijin din partea guvernului german, KfW a plătit din aprilie 55 miliarde de euro companiilor aflate în dificultate. Climatul actual de „mare incertitudine” trebuie contracarat cu „măsuri specifice de politică economică”, conchide studiul. 
Ministrul Economiei:  29.250 de aplicanți s-au înscris pentru accesarea fondurilor nerambursabile din Măsura 1 a granturi	
Un număr de 29.250 de aplicanți s-au înscris pentru accesarea fondurilor nerambursabile din cadrul primei măsuri a granturilor în valoare de 1 miliard de euro, a anunțat joi ministrul Economiei, Energiei și Mediului de Afaceri, Virgil Popescu, care precizează că majoritatea solicitărilor înregistrate (24. 483) au fost din partea operatorilor economici cu zero angajați. ”29. 250 de aplicanți s-au înscris pentru accesarea fondurilor nerambursabile din cadrul primei măsuri a granturilor în valoare de 1 miliard de euro. Înscrierea pentru măsura 1 s-a finalizat miercuri, 21 octombrie, la ora 20. 00”, scrie ministrul, pe Facebook. Județele din care au venit cele mai multe solicitări din partea microîntreprinderilor, persoanelor fizice autorizate, organizațiilor neguvernamentale și cabinetelor medicale afectate de pandemie au fost București (5. 546), Cluj (2. 917), Brașov (1. 259), Timiș (1. 222), Iași (1. 121). Următoarele au fost județele Ilfov, Bihor, Prahova, Mureș, Constanța, scrie News. ro. ”Majoritatea solicitărilor înregistrate au fost din partea operatorilor economici cu zero angajați (24. 483). Persoanele fizice autorizate și organizațiile neguvernamentale au transmis un număr de 10. 224 de cereri. Un număr de 662 de cereri au fost primite din partea PFA/CMI care au desfășurat activități COVID”, spune oficialul. Începând de joi, pot fi accesate și granturile de capital din cadrul Măsurii 2 a schemei de ajutor de stat în valoare totală de 1 miliard de euro. Până la ora 13: 00, în platforma deschisă joi s-au înscris circa 18. 000 de aplicanți. 
Declinul economiei Elveției în 2020 ar urma să fie mai puțin sever decât s-a estimat	Economia Elveției se va contracta cu 3,8% anul acesta, în urma impactului pandemiei de coronavirus (COVID-19), dar declinul va fi mai redus decât s-a estimat anterior, a anunțat luni Secretariatul de Stat pentru Afaceri Economice (SECO), transmite Reuters. În iunie, SECO previziona o scădere a PIB-ului Elveției de 6,2% anul acesta. Ar fi fost cel mai sever declin din 1975, când economia elvețiană a fost afectată de evoluțiile prețurilor de pe piața petrolului, scrie Agerpres. Atenuarea restricțiilor impuse pentru stoparea extinderii pandemiei, la finalul lunii aprilie, au ajutat la redresarea economiei, deși rata șomajului rămâne la un nivel mai ridicat față de anul trecut. Cheltuielile de consum și creșterea investițiilor au depășit așteptările în trimestrul doi din 2020, în timp ce s-a folosit mai puțin schema pentru programul de scurtă durată, o măsură menită să prevină concedierile. Îmbunătățirea situației ar urma să continue în trimestrul trei din 2020, se arată în raportul SECO. Totuși, o parte a economiei elvețiene este dependentă de cererea pe plan global, de aceea industria și turismul internațional încă se confruntă cu dificultăți. Anul viitor, a previzionat Secretariatul de Stat pentru Afaceri Economice (SECO), economia ar urma să înregistreze un avans de 3,8%, în funcție de desfășurarea marilor evenimente sportive. Este o înrăutățire față de estimarea precedentă, care prevedea o creștere de 4,9%. Ca rezultat, economia elvețiană va reveni la nivelul de dinaintea crizei numai spre finalul lui 2021, dacă nu sunt introduse noi restricții, a prognozat SECO. Luna trecută, Banca Națională a Elveției (SNB) a informat că în prima jumătate a anului a utilizat 90 de miliarde de franci (98 miliarde de dolari) pentru a contracara tendința de apreciere a monedei naționale în perioada pandemiei. Este un nou record în privința intervențiilor Băncii Naționale a Elveției pe piețele valutare și de asemenea este mai mult decât a cheltuit SNB pentru a cumpăra valută în ultimi trei ani. De asemenea, SNB a îmbunătățit estimările privind evoluția economiei, anunțând că se așteaptă acum la un declin de 5% anul acesta, față de o scădere de 6% previzionată în iunie. În plus, Banca Națională a Elveției previzionează o redresare robustă a economiei globale în trimestrul trei din 2020. Francul elvețian încă este "supraevaluat", a avertizat SNB, care a dat asigurări că este pregătită să intervină pe piețele valutare pentru a rezolva problema. Moneda Elveției este văzută ca o investiție de refugiu în vremuri de incertitudini, datorită excedentului de cont curent masiv al țării. Aceste evoluții forțează SNB să intervină în mod regulat pentru a limita aprecierea francului și a proteja economia țării dependentă de exporturi. 
Ministerul Economiei lansează înscrierea în cadrul măsurii “Microgranturi acordate din fonduri externe nerambursabile”
	Ministerul Economiei, Energiei și Mediului de Afaceri lansează luni, 12 octombrie, de la ora 10. 00, înscrierea în cadrul măsurii 1 “Microgranturi acordate din fonduri externe nerambursabile” din cadrul schemei de ajutor de stat instituită prin OUG nr. 130 din 31 iulie 2020 privind unele măsuri pentru acordarea de sprijin financiar din fonduri externe nerambursabile, în contextul crizei provocate de COVID-19. ”Ministerul Economiei, Energiei și Mediului de Afaceri anunță lansarea etapei de înscriere în cadrul măsurii 1 “Microgranturi acordate din fonduri externe nerambursabile” din cadrul schemei de ajutor de stat instituită prin Ordonanța de Urgență nr. 130 din 31 iulie 2020 privind unele măsuri pentru acordarea de sprijin financiar din fonduri externe nerambursabile, aferente Programului operațional Competitivitate 2014-2020, în contextul crizei provocate de COVID-19”, a informat joi ministerul. Formularul electronic de înscriere în cadrul măsurii va fi activ pe link-ul https: //granturi. imm. gov. ro/auth/login. Formularul de înscriere va rămâne activ până vineri, 16 octombrie 2020, ora 20. 00, cu posibilitatea prelungirii perioadei de înscriere până la epuizarea bugetului, scrie News. roDe asemenea, Ministerul Economiei, Energiei și Mediului de Afaceri a publicat totodată și procedura de lucru privind introducerea solicitării pentru Schema 1, la link-ul http: //www. economie. gov. ro/procedura-de-lucru-privind-introducerea-solicitarii-pentru-schema-1. Ce prevede OUG cu privire la microgranturile din fonduri externe nerambursabile. OUG 130/2020 reglementează cadrul general pentru acordarea de sprijin financiar din fonduri externe nerambursabile, aferente Programului operațional Competitivitate 2014-2020, în contextul crizei provocate de COVID-19, pentru beneficiarii prevăzuți de actul normativ a căror activitate a fost afectată de răspândirea virusului SARS-CoV-2 sau a căror activitate a fost interzisă prin ordonanțe militare pe perioada stării de urgență sau îngrădite pe perioada stării de alertă. Formele de sprijin din fonduri externe nerambursabile prevăzute de ordonanța de urgență se referă la: a) microgranturi acordate din fonduri externe nerambursabile sub formă de sumă forfetară;  b) granturi pentru capital de lucru acordate sub formă de sumă forfetară și în procent din cifra de afaceri;  c) granturi pentru investiții productive acordate din fonduri externe nerambursabile în baza evaluării proiectului de investiții depus. Microgranturi acordate din fonduri externe nerambursabile - Microgranturile au valoarea de 2. 000 euro și se acordă o singură dată, sub formă de sumă forfetară,. -Fondurile alocate pentru acordarea de microgranturi în cadrul POC 2014-2020 sunt în valoare totală de 100. 000. 000 euro, din care 85. 000. 000 euro se alocă din bugetul POC 2014-2020 și 15. 000. 000 euro din cofinanțarea de la bugetul de stat. ArticolulMicrogranturile se acordă pe bază de contract de acordare a ajutorului de stat încheiat cu următoarele categorii de beneficiari: a) întreprinderile mici și mijlocii care fac dovada prin situațiile financiare depuse că nu dețin salariați cu contract individual de muncă la data de 31 decembrie 2019;  b) PFA, ONG-uri cu activitate economică în unul din domeniile de activitate prevăzute în anexa nr. 1 a OUGc) PFA/CMI, dacă au fost implicate în transportul, echiparea, evaluarea, diagnosticarea și tratamentul pacienților diagnosticați cu COVID-19, care nu au beneficiat de stimulentul medical acordat în baza Ordonanței de urgență a Guvernului nr. 43/2020 pentru aprobarea unor măsuri de sprijin decontate din fonduri europene, ca urmare a răspândirii coronavirusului COVID-19, pe perioada stării de urgență, aprobată cu modificări și completări prin Legea nr. 82/2020. Dovada implicării în activitățile legate de COVID-19, dar și pentru neacordarea stimulentului medical se face prin completarea unui formular anexă la cererea de finanțare emis de unitatea sanitară unde a prestat serviciul beneficiarul/direcția de sănătate publică județeană, după caz, care va fi stabilit la nivelul Ghidului solicitantului. (2)Verificarea încadrării beneficiarului în categoria IMM se realizează, pe bază de eșantion, de către MEEMA/AIMMAIPE după depunerea cererii de finanțare și încheierea contractelor de finanțare, cu condiția recuperării sprijinului din fonduri externe nerambursabile dacă beneficiarul nu se încadrează în categoria de IMM la data depunerii cererii de finanțare, cu excepția PFA și CMI. Microgranturile prevăzute se acordă, pe bază de contract de acordare a ajutorului de stat, beneficiarilor care îndeplinesc următoarele condiții cumulative: a) au desfășurat activitate curentă/operațională pe perioada a cel puțin unui an calendaristic înainte de data depunerii cererii de finanțare, cu excepția PFA/CMI pentru care începerea activității poate să fi avut loc până la data de 1 februarie 2020;  b) au obținut o cifră de afaceri în exercițiul financiar anterior depunerii cererii de finanțare de cel puțin echivalentul în lei a 5. 000 euro la data depunerii cererii de finanțare, cu excepția beneficiarilor ajutorului de stat prevăzuți la art. 5 lit. b) și c);  c) își mențin activitatea pe o perioadă de cel puțin 6 luni de la acordarea formei de sprijin sub formă de microgrant. (1) Beneficiarii de microgranturi pot utiliza alocările din fonduri externe nerambursabile pentru susținerea unor cheltuieli de tipul: a) cheltuieli privind stocurile de materii prime, materiale, mărfuri, precum și alte categorii de stocuri necesare activității curente/operaționale desfășurate de beneficiari;  b) datorii curente și restante față de furnizorii curenți, inclusiv față de furnizorii de utilități potrivit contractelor încheiate;  c) cheltuieli privind chiria pe bază de contract încheiat;  d) cheltuieli privind achiziția de servicii și reparații necesare activității curente de bază, cu excepția serviciilor de consultanță, studii și alte categorii de servicii indirecte cu activitatea curentă;  e) cheltuieli privind echipamentele de protecție medicală, inclusiv materiale de dezinfecție pentru protecția împotriva răspândirii virusului SARS-CoV- 2;  f) cheltuieli privind achiziția de obiecte de inventar, inclusiv obiecte de inventar de natura mijloacelor fixe necesare pentru reluarea activității curente;  g) cheltuieli privind achiziția de echipamente, utilaje, instalații, tehnologii, dotări independente necesare pentru reluarea activității;  h) cheltuieli privind plata datoriilor către bugetul statului. Verificarea asigurării tipurilor de cheltuieli eligibile se face pe eșantion de 1% în scopul validării justificării sumei forfetare. (Beneficiarii de microgranturi vor depune o declarație pe proprie răspundere prin care își vor asuma faptul că utilizarea microgranturilor în alte scopuri decât cele prevăzute de OUG atrage după sine recuperarea ajutorului de stat acordat împreună cu plata accesoriilor pentru recuperarea ajutorului de stat. 
Financial Times:  Redresarea economiei mondiale după pandemia de coronavirus este fragilă și inegală	
Redresarea economiei globale după pandemia de coronavirus este fragilă și inegală, multe economii emergente înregistrând probleme grave, potrivit celui mai recent indice Brookings-FT, relatează Financial Times. Indicele arată că creșterea consemnată de cele mai mari economii din lume este inegală, ceea ce scoate în evidență perspectiva precară pe fondul căreia vor avea loc reuniunile FMI și ale Băncii Mondiale din această săptămână, scrie News. ro. În timp ce al doilea val de coronavirus subminează eforturile de revenire la normal și reduce încrederea companiilor, populațiilor și investitorilor, majoritatea țărilor au un drum lung înainte ca economiile lor să revină la nivelul anterior pandemiei. ”Nu se întrevede o redresare solidă, pe scară largă”, a declarat Eswar Prasad, profesor la Brookings Institution, adăugând că ”riscurile unor efecte economice substanțiale și de durată sunt în creștere”. Reuniunile FMI și Băncii Mondiale vor fi organizate virtual în această săptămână. Directorul general al FMI, Kristalina Georgieva, a declarat săptămâna trecută că redresarea după criza Covid-19 va fi ”lungă, neregulată și nesigură” și ”predispusă la regrese”. Datele economice la nivel mondial sunt mai slabe ca oricând după 2012, an în care a fost lansat Brookings-FT Tracking Index referitor la redresarea economiei globale. Acest indice compară indicatorii din economia reală, piețele financiare și încrederea cu mediile istorice pentru economia globală și statele individuale. Indicele arată că redresarea din economiile avansare este departe de a fi finalizată după scăderile istorice înregistrate în primăvară, iar situația din economiile emergente este și mai dificilă. 
Pandemia Covid-19 aruncă între 88 și 115 milioane de oameni din lume într-o sărăcie extremă	
Anul 2020 ar fi trebuit să fie marcat de o nouă reducere a sărăciei extreme, însă pandemia covid-19 a dat totul peste cap, iar între 88 și 115 milioane de oameni în plus trăiesc cu doar 1,90 dolari pe zi - adică mai puțin decât prețul unei cafele într-o țară avansată -, iar tot mai mulți locuiesc la oraș, relatează AFP. ”Reducerea sărăciei a suferit cel mai grav revers de decenii, după aproape un sfert de secol de declin constant al sărăciei extreme în lume”, rezumă Banca Mondială (BM) într-un raport despre sărăcie pe care l-a publicat miercuri, scrie News. ro. Numărul persoanelor care tăiesc în sărăcie extremă urmează să continue să crească la 150 de milioane până în 2021. Opt noi săraci din zece trăiesc în țări cu venituri ”intermediare”. ”Noii săraci sunt mai urbani, mai bine educați și mai puțin susceptibili să muncească în agricultură decât cei care trăiau în sărăcie extremă înainte de covid-19”, subliniază, de asemenea, autorii raportului, publicat înainte de reuniunile din toamnă ale BM și Fondului Monetar Internațional (FMI). Ei muncesc mai mult în sectoarele serviciilor, construcțiilor sau industriei, precizează autorii raportului. Sărăcia extremă - al cărei prag a fost stabilit la 1,90 dolari pe zi - ar urma să atingă între 9,1% și 9,4% din populația mondială în 2020. FEMEI ȘI COPIIEste o ”întoarcere în urmă”, deplânge instituția de la Washington, care precizează că în 2017 nivelul sărăciei era de 9,2%. Fără șocul mondial provocat de criza sanitară, această cifră ar fi trebuit să coboare la 7,9% anul acesta. Raportul arată că o mare parte a ”noilor săraci” va fi concentrată în țări care înregistrează deja un nivel mare al sărăciei. Africa subsahariană este ”o regiune care ar urma acum să aibă aproximativ o treime dintre persoanele nou sărăcite de covid-19”, precizează ea. Locuitorii orașelor sunt tot mai afectați, însă majoritarea săracilor rămân rurali, tineri și subșcolarizați. ”Patru persoane din cinci care trăiesc sub pragul internațional al sărăciei locuiesc în zone rurale, în pofida faptului că populația rurală reprezintă doar 48%” din populația totală, se detaliază în raport. În 2018, jumătate dintre săraci erau copii în vârstă de până la 15 ani, care reprezintă doar un sfert din populația mondială. Femeile erau, la rândul lor, supraîndatorate. Autorii raportului - între care se află economistul Samuel Freije-Rodriguez și sociologul Michael Woolcock - au compilat date înregistrate din 2015 în 2017 care arată că 52 de milioane de persoane au putut scăpa de sărăcie, marcând o încetinire în scăderea sărăciei. Într-un studiu publicat la Paris, organizația internațională Oxfam subliniază însă că, înainte de pandemia covid-19, ”nicio țară din lume nu făcea de ajuns pentru a lupta împotriva inegalităților”. ”Cu toate că covid-19 a fost un semnal de alarmă pentru unii, numeroase țări nu încă nu acționează”, critică ea, subliniind că acest lucru contribuie la ”alimentarea” crizei și crește vulnerabilitatea persoanelor care trăiesc în sărăcie, mai ales femeile. Oxfam subliniază că sărăcia nu ocolește țările bogate. Organizația citează exempolul Statelor Unite - prima economie a lumii - care se clasează în urma G7 și în urma a 17 țări cu venituri slabe ca Sierra Leone și Liberia în domeniul legislației muncii, din cauza politicilor antisindicale și a unui salariu minim foarte mic. În măsurarea sărăciei, BM folosește, de asemenea, alți doi indicatori în cazul țărilor cu venituri ”intermediare”. ”Trei forțe convergente se află la originea acestei ceșteri a sărăciei mondiale care amenință să-șiextindă efectele într-un viitor îndepărtat:  covid-19, conflictele armate și modificările climatice”, explică președintele BM David Malpass în prefața raportului. MODIFICĂRI CLIMATICENoi estimări arată, de exemplu, că până la 132 de milioane de oameni ar putea să cadă în sărăcie până în 2030, din cauza multiplelor efecte ale încălzirii globale. Efectele actualei crize se vor face cu siguranță resimțite în majoritatea țărilor până în 2030. BM mizează pe o recesiune de 5,2% în 2020 - cea mai puternică contracție din ultimii 80 de ani. Astfel, obiectivul de a scădea nivelul sărăciei mondiale sub 3% până în 2030 ”este mai dificil ca niciodată de atins”, își exprimă regretul BM, comentează David Malpass. 
Banca Mondială prognozează o contracție de 5,7% a economiei românești în 2020. Deficitul va urca la 9,1%	
Economia românească ar urma să se contracte cu 5,7% în 2020, dar va înregistra o relansare de 4,9% în 2021, conform celei mai recente actualizări a prognozei economice (Economic Update) a Băncii Mondiale pentru Europa și Asia Centrală (ECA) publicate miercuri de instituția financiară internațională. "Severitatea recesiunii și magnitudinea revenirii din 2021 vor depinde de evoluția crizei sanitare și răspunsul decidenților, de impactul stimulentelor economice și de consecințele stimulentelor adoptate la nivelul UE", subliniază Banca Mondială. De asemenea, pentru a răspunde la consecințele pandemiei de COVID-19, Banca Mondială se așteaptă ca deficitul fiscal să ajungă la 9,1% din PIB în 2020, de la un nivel planificat de 3,6% din PIB înainte de criză. "O reducere substanțială a deficitului în 2021 este puțin probabilă deoarece Guvernul va trebui să sprijine procesul de revenire economică", precizează Banca Mondială. Instituția mizează anul viitor pe un deficit de 6,3% din PIB, scrie AgerpresÎn ceea ce privește riscurile și provocările cu care se va confrunta România, Banca Mondială susține că, pe termen scurt, principala provocare este ținerea sub control a crizei COVID-19 și limitarea consecințelor sale economice și sanitare. "O criză prelungită cu măsuri suplimentare de atenuare pentru a reduce transmiterea ar reduce perspectivele de creștere și ar amâna relansarea incipientă a activității, crescând în același tip șomajul și sărăcia", apreciază Banca Mondială. Pe de altă parte, traiectoria pro-ciclică înregistrată de politica fiscală înainte de criza COVID-19 a agravat constrângerile fiscale, reducând încrederea investitorilor și majorând costurile de finanțare. "În plus, dacă majorarea pensiilor cu 40%, adoptată recent de Parlament, nu va fi inversată, aceasta ar afecta în mod serios stabilitatea macroeconomică și, pe termen scurt, ar conduce la o retrogradare a ratingului suveran al României", avertizează Banca Mondială. Un alt risc îl reprezintă gradul redus de absorbție al fondurilor europene, ceea ce în opinia Băncii Mondiale pune sub semnul întrebării capacitatea României de a profita de fondul de relansare al UE, care este unul dintre principalele motoare ale relansării economice. 
Economiile statelor emergente și aflate în curs de dezvoltare din Europa și Asia Centrală ar putea scădea cu 4,4%
	Scăderea economică estimată în cazul statelor cu economii emergente și aflate în curs de dezvoltare din Europa și Asia Centrală este de până la 4,4% până la sfârșitul anului curent, ceea ce reprezintă cea mai severă recesiune de la criza financiară globală din 2008, arată cea mai recentă prognoză a Băncii Mondiale, potrivit căreia creșterea cheltuielilor pentru sănătate și educație reprezintă cheia redresări economice reziliente post-pandemice în Europa emergentă și Asia Centrală. În plus, se estimează că scăderile induse de pandemie să adâncească nivelul sărăciei în țările din această regiune. "La nivelul statelor cu economii emergente și aflate în curs de dezvoltare din Europa și Asia Centrală, se așteaptă o scădere cu până la 4,4% până la sfârșitul anului curent, ceea ce reprezintă cea mai severă recesiune de la criza financiară globală din 2008", conform celei mai recente actualizări a prognozei economice (Economic Update) a Băncii Mondiale pentru Europa și Asia Centrală (ECA), scrie News. ro. Se așteaptă ca procesul de creștere să înregistreze o redresare în anul 2021, cu 1,1-3,3%. Cu toate acestea, perspectivele rămân incerte și există și riscul de subperformanță, arată prognoza. Ritmul de redresare depinde de durata de manifestare a pandemiei de COVID-19, de disponibilitatea și distribuirea unui vaccin, precum și de gradul de intensificare a comerțului și investițiilor. În consecință, creșterea din regiune ar putea fi mai slabă decât ne-am putea aștepta, dacă pandemia se înrăutățește. “În astfel de vremuri pline de provocări, statele din Europa și Asia Centrală trebuie să privească dincolo de momentul crizei și să se pregătească pentru o redresare rezilientă în perioada post-pandemie. Cu alte cuvinte, trebuie consolidată guvernanța, trebuie îmbunătățit climatul investițional, iar inovația și dezvoltarea digitală trebuie încurajate. De o importanță critică sunt investițiile semnificative și susținute în educație de calitate și servicii de sănătate”, a declarat Anna Bjerde, vice-președintă a Băncii Mondiale pentru Regiunea Europei și Asiei Centrale. Sunt așteptări ca și scăderile induse de pandemia din 2020 să adâncească nivelul sărăciei în țările din această regiune. Pe fondul unui prag al sărăciei calculat la 3,20 dolari/zi, estimările sugerează că încă 2,2 milioane de persoane vor fi afectate de sărăcie. Cu un prag al sărăciei calculat de obicei pentru țările cu venituri medii și superioare la 5,50 dolari/zi, aproape 6 milioane de persoane pot fi afectate de sărăciePandemia a afectat negativ și învățământul și serviciile de sănătate din această regiune. Virusul a ucis deja mii de persoane, iar unii dintre supraviețuitorii acestui virus vor mai avea de suferit pe termen lung. Închiderea școlilor poate duce la înregistrarea unor pierderi la nivel educațional echivalând cu o treime dintr-un an întreg de școlarizare, ceea ce poate exacerba inegalitățile, afectând în mod disproporționat elevii care provin din medii dezavantajate. O analiză specială inclusă în raportul citat constată că îmbunătățirea accesului la învățământul terțiar și a calității acestuia, precum și reducerea factorilor de risc pentru sănătatea adulților sunt de o importanță-cheie pentru asigurarea unei redresări reziliente în această regiune. Deși țările din regiune oferă un nivel destul de bun al serviciilor educaționale și medicale, conform măsurătorilor prezentate de Banca Mondială în Indicele capitalului uman (Human Capital Index), mai multe eforturi trebuie întreprinse pentru ca statele acestei regiuni și cetățenii acestora să poată avea succes în viitor. “Simpla supraviețuire nu este suficientă, cum nu este nici absolvirea unui nivel educațional de bază. Adulții trebuie să rămână sănătoși, activi și productivi pe toată durata vieții. În special, este importantă reducerea riscurilor de sănătate cauzate de obezitate, fumat și consumul excesiv de băuturi alcoolice, care pot periclita îmbătrânirea activă și productivă. La fel de important este și faptul că instituțiile de învățământ superior trebuie să pregătească studenții pentru piețele muncii existente la ora actuală”, a declarat Asli Demirgüç-Kunt, Economist-șef al Băncii Mondiale pentru Europa și Asia Centrală. În această regiune, peste 18% din populație este obeză, aproape 23% dintre cetățeni consumă ocazional, dar excesiv, alcool, iar aproape 26% dintre cetățeni sunt fumători. Toate aceste riscuri la adresa sănătății se manifestă îndeosebi în Europa de Est și în Rusia, unde speranța de viață este cea mai scăzută din regiune. Prevalența acestor riscuri sporește nu numai posibilitatea instalării unor afecțiuni cum ar fi cele cardiovasculare, dar și consecințe cum ar fi mortalitatea și morbiditatea care însoțesc contactarea unor boli cum ar fi COVID-19. "Învățământul superior de bună calitate este de o importanță critică pentru ca angajații să rămână competitivi pe o piață muncii aflate într-o permanentă și rapidă schimbare. Îmbunătățirea nivelului studiilor superioare în țările din Balcanii de Vest, Europa de Est, Caucazul de Sud și Asia Centrală va ajuta aceste națiuni să-și păstreze forța de muncă în fața exodului de specialiști", arată raportul. Diferențele de gen, manifestate la nivel educațional și al serviciilor de sănătate în toate regiunea, sunt limitate, iar unde există tind să favorizeze femeile. În raport se constată, de fapt, că bărbații sunt cei care trebuie să vină din urmă atât la capitolul educație de bază, cât și din punctul de vedere al învățământului superior. Cu toate acestea, prezența femeilor în domenii precum știință, tehnologie, inginerie și matematică (așa-numitele științe STEM) este considerabil mai scăzută decât cea a bărbaților în toate țările acestei regiuni. Acest fapt are implicații importante, deoarece deținătorii de diplome obținute în învățământul terțiar pentru disciplinele STEM au mai multe șanse să obțină un loc de muncă și salarii mai mari, spun specialiștii. Diferența mare se manifestă și la nivelul fumatului și consumului de băuturi alcoolice, însă ambele vicii se manifestă mai degrabă la bărbați. Drept consecință, în această regiune, rata mortalității este mai mare la bărbați decât la femei, în special în Rusia și Europa de Est. Eliminarea diferențelor față de performanțele înregistrate de băieți în învățământul de bază și superior, creșterea aspirațiilor profesionale ale femeilor și intervențiile prin politici dedicate dezvoltării, cum ar fi creșterea impozitelor la alcool și tutun pentru a descuraja fumatul și consumul excesiv de alcool în rândul bărbaților constituie provocări importante, se mai arată în raportul citat. 
Ministerul Finanțelor a aprobat, în ultimele 11 luni, ajutoare de stat pentru proiecte în valoare de 1,76 miliarde lei	Ministerul Finanțelor a anunțat astăzi că a aprobat din luna noiembrie 2019 până în prezent ajutoare de stat pentru proiecte cu impact major în economie și proiecte de dezvoltare regională cu investiții totale de peste 1,76 miliarde de lei, în baza schemelor pe care le administrează. Valoarea ajutorului de stat acordat celor 21 de proiecte noi depășește valoarea de 664 milioane lei (140 milioane euro). Proiectele beneficiare vor crea 2. 612 noi locuri de muncă și vor contribui cu peste 808 milioane lei la dezvoltarea regională, prin taxele și impozite suplimentare plătite ca urmare a implementării acestora. Investițiile sunt concentrate în industria auto, industria aeronautică, alimentară și producția de electrocasnice. Totodată, în această perioadă, MFP a plătit peste 499 milioane lei pentru acordurile de finanțare emise anterior, în baza schemei de ajutor de stat instituită prin H. G. nr. 807/2014 (stimularea investițiilor cu impact major în economie, care finanțează activele corporale și necorporale aferente unei investiții noi) și de peste 37 milioane lei, pentru acordurile pentru finanțare emise anterior în baza schemei de ajutor de stat instituită prin H. G. nr. 332/2014 (sprijinirea investițiilor care promovează dezvoltarea regională prin crearea de locuri de muncă). În prezent, MFP analizează 8 cereri de acord pentru finanțare, pentru proiecte de investiții a căror valoare depășește 445 milioane lei, pentru care valoarea ajutorului de stat solicitat este de peste 189 milioane lei, iar implementarea proiectelor de investiții va genera crearea a 629 noi locuri de muncă. De asemenea, pentru a ușura accesul companiilor la finanțarea investițiilor cu ajutor de stat, având în vedere actualul context economic generat de pandemia COVID-19, în iulie 2020 Ministerul Finanțelor a modificat și completat atât HG. 807/2014 și HG. 332/2014 cât și Ghidurile Solicitantului și Ghidurile de Plată elaborate în baza hotărârilor de guvern aferente celor două scheme de ajutor de stat. • prelungirea până la 31. 12. 2023 a perioadei pentru depunerea acordurilor pentru finanțare și a perioadei pentru efectuarea plăților până la 31. 12. 2028; introducerea posibilității extinderii perioadei de monitorizare a investiției cu până la maximum 2 ani în vederea asigurării îndeplinirii de către operatorii economici a mențiunilor speciale din acordurile pentru finanțare; eliminarea modalității de stabilire a cheltuielilor eligibile din categoria construcții pe baza standardului de cost; majorarea termenului pentru demararea investiției de la 4 la 6 luni; simplificarea demonstrării efectului stimulativ al ajutorului de stat; introducerea posibilității de a face dovada asigurării surselor de finanțare și a situației juridice a locației după obținerea acordului pentru finanțare; introducerea obligației întreprinderii de a realiza contribuția la dezvoltarea regională cel puțin la nivelul ajutorului de stat plătit, renunțându-se la obligația ca această contribuție să fie realizată la nivelul ajutorului de stat aprobat; eliminarea anumitor indicatori cantitativi și calitativi nerelevanți în procesul de analiză,în vederea relaxării condițiilor de accesare a finanțării nerambursabile; introducerea posibilității depunerii unor documente în varianta electronică; clarificarea unor aspecte care au generat confuzii sau dificultăți de interpretare a prevederilor actului normativ. • prelungirea până la 31.12.2023 a perioadei pentru depunerea acordurilor pentru finanțare și a perioadei pentru efectuarea plăților până la 31. 12. 2028; introducerea mecanismului de depunere continuă a cererilor pentru finanțare și eliminarea selecției pe bază de punctaj; introducerea posibilității emiterii de proiecte de acord pentru finanțare după epuizarea bugetului anual alocat schemei și aprobarea acestora după suplimentarea bugetului sau în anul următor; introducerea posibilității demarării investiției, asigurării surselor de finanțare și a situației juridice a locației proiectului de investiții după depunerea cererii pentru finanțare; eliminarea unor indicatori calitativi în vederea relaxării condițiilor de accesare a finanțării nerambursabile; flexibilizarea procedurii de plată a ajutorului de stat și introducerea posibilității depunerii unor documente în varianta electronică. 
BERD înrăutățește prognozele privind evoluția economică a României în 2020 și în 2021	Banca Europeană pentru Reconstrucție și Dezvoltare (BERD) și-a înrăutățit estimările privind evoluția economică a României în 2020 și în 2021, pe fondul efectelor provocate de măsurile menite să țină sub control pandemia de Covid-19. Conform celor mai recente previziuni ale BERD, economia României ar urma să înregistreze anul acesta o scădere cu 5%, față de un declin de 4% previzionat în mai. În luna mai, BERD revizuise deja puternic în scădere previziunile pentru economia românească în acest an, în contextul pandemiei. În toamnă, BERD estima o creștere de 3,2% pentru economia României. "După o creștere robustă de 4,1% în 2019, România se confruntă cu un recul. Canalele de transmisie sunt consumul mai mic și declinul exporturilor. Măsurile de izolare și instituirea stării de urgență, de la jumătatea lunii martoe până la mijlocul lunii mai, au afectat sever transportul, activitatea economică și încrederea consumatorilor și a companiilor. Restricțiile au afectat puternic consumul privat:  vânzările de retail au scăzut, în ritm anual, cu aproape o cincime în aprilie, declinul fiind urmat de o revenire parțială în lunile următoare. Producția industrială s-a prăbușit în aprilie cu aproape 40% în ritm anual, ceea ce a conus la scăderea exporturilor. PIB-ul a scăzut cu 3,9% în primul semestru, consumul privat înregistrând un declin de 5%, iar exporturile, o scădere de 15%", arată analiștii BERDPentru 2021, BERD se așteaptă la o expansiune cu 3% a PIB-ului României, comparativ cu un avans de 4% previzionat în mai. ,
Încrederea în economia României a crescut pentru a cincea lună consecutiv în septembrie	Indicatorul de încredere în economie calculat de Comisia Europeană a crescut ușor în septembrie și a ajuns la cel mai ridicat nivel de după luna martie. Sectorul serviciilor a înregistrat cea mai importantă revenire, în timp ce industria a venit cu o scădere ușoară. Sondajul în rândul populației n-a fost ținut nici în septembrie, pentru a cincea lună. Indicatorul percepției asupra economiei (ESI – economic sentiment indicator) a crescut cu 2,2 puncte în septembrie la 88,8 puncte, cea mai ridicată valoare de după martie, când înregistra 99,6 puncte. În aprilie, pe fondul pandemiei COVID-19 și a restricțiilor impuse de guvern, încrederea avea să cadă cu circa o treime, aproape cea mai mare valoare de după Revoluție, evoluție transpusă și în declinul produsului intern brut din trimestrul 2. ESI este un indice compozit, realizat pe bază de sondaj, care arată percepția operatorilor din sectorul serviciilor, industrie, construcții și comerț, dar și a populației privind starea actuală a economiei, precum și așteptările pentru evoluția viitoare. Indicatorul este calculat de Comisia Europeană și are un nivel ridicat de corelare cu evoluția PIB. Sectorul serviciilor a recuperat 7,7 puncte față de august la -12,4 puncte, dar mai are până să ajungă la valorile pozitive de peste 10 puncte de la începutul anului, de dinaintea pandemiei. În septembrie au fost ridicate mare parte din restricțiile pentru restaurante, care acum pot primi clienți și în spații închise. Pe de altă parte, programul barurilor a fost limitat până la ora 24. Industria, care era în declin încă de la începutul anului, pare că nu ține ritmul de recuperare de la începutul verii și a făcut un pas ușor în spate (-0,2 pp) la -6,1. Datele europene privind așteptările managerilor arată o comprimare pe sectorul serviciilor, dar o recuperare în industrie în septembrie. Comerțul a crescut și în septembrie, dar nu la fel de spectaculos ca în august (0,2 pp față de 10,3 pp). De altfel, vânzările către populație n-au fost afectate substanțial de criza COVID, având în vedere că veniturile au fost susținute prin schemele de șomaj tehnic. Pe de altă parte, economiștii așteaptă o creștere a șomajului în trimestrele următoare (estimarea BCR, spre exemplu, este pentru o creștere de la 5,3% la 8-9%). Încrederea populației n-a fost măsurată nici în septembrie, așa cum s-a întâmplat în fiecare lună de după aprilie, fiind singura țară europeană în această situație. Construcțiile au arătat rezultate îmbunătățite la nivelul percepției și în septembrie. De altfel, sectorul s-a menținut pe plus și în trimestrul 2, fiind alături de IT&C singura ramură care a contribuit la creșterea PIB. 
Revenirea economiei europene dă semne că încetinește	
Indicatorii privind activitatea companiilor din zona euro arată o încetinire în septembrie pe fondul scăderii sectorului serviciilor, în condițiile în care cazurile de COVID-19 sunt în creștere la nivel european. Activitatea economică arată doar o creștere ușoară în septembrie, potrivit indicelui privind intențiile de achiziții ale managerilor (Purchasing managers’ index - PMI) publicat de Markit și considerat de către analiști drept unul dintre cei mai importanți indicatori pentru măsurarea tendințelor economice, având în vedere corelația ridicată cu produsul intern brut. Indicatorul, calculat pe baza unui sondaj în rândul companiilor, are o valoare de doar 50,1 puncte în septembrie, în cădere de la 51,9 puncte în august, și este la minimul ultimelor 3 luni. O valoare peste 50 arată că activitatea firmelor este în creștere, iar sub 50 înseamnă contracție. Valoarea foarte apropiată de 50 publicată pentru septembrie indică că economia mai degrabă stagnează - în sectorul serviciilor, care reprezintă aproape trei sferturi din economie, există chiar o contracție (de la 50,5 în august la 47,6), evoluție pusă de economiștii ING Bank pe seama creșterii cazurilor de COVID-19 la nivel european. “Chiar dacă noile măsuri împotriva virusului au fost luate la nivel local și sunt mult mai puțin dure decât în comparație cu cele din martie, se pare că economia resimte deja efectele creșterii cazurilor. Acest lucru confirmă că comportamentul uman legat de frica de virus este un factor important în determinarea activității economice, ceea ce este relevant pentru activitatea din următoarele luni”, scrie Bert Colijn, șef pentru analiza macro la ING. Industria manufacturieră, care reprezintă circa un sfert din PIB, își continuă, însă, recuperarea (creștere de la 55,6 la 56,8 în septembrie), cea mai ridicată valoare din ultimele 31 de luni, și ING se așteaptă ca la finele trimestrului 3 să închidă mare parte din decalajul de producție generat de criza COVID. “Datele privind PMI de astăzi indică o încetinire a recuperării economice în cel mai bun caz sau o stagnare în cel mai rău”, arată Colijin și adaugă că acesta ar trebui să fie un semnal de alarmă pentru guverne și băncile centrale, dacă aveau nevoie de unul. Germania a continuat recuperarea pe baza industriei, care a contracarat scăderea din servicii, în timp ce în Franța datele indică o contracție în condițiile deteriorării sectorului serviciilor. “Este evidentă o economie cu două viteze, cu fabricile care raportează o creștere a producției pe baza creșterii cererii, în special de la export și ca urmare a redeschiderii sectorului retail în multe țări, în timp ce sectorul serviciilor, care este mai mare, este din nou în declin în condițiile în care afacerile care lucrează direct cu consumatorii au fost lovite în mod special de creșterea îngriujorările privind virusul”, arată Chris Williamson, economist șef al Markit. În piața muncii septembrie a înregistrat cea mai mică scădere a numărului de angajați, însă în servicii sunt tăiate în continuare locuri de muncă. Economia zonei euro a căzut cu o rată record de 12,1% în trimestrul 2 pe fondul pandemiei COVID 19. Datele preliminare privind trimestrul 3 vor fi publicate la finele lunii octombrie. Zona euro este cel mai important partener comercial al României, cu circa 6 euro din fiecare 10 euro încasați din export. 
Economia Chinei se redresează, vânzările de retail au crescut pentru prima dată în acest an	
Producția industrială a Chinei a înregistrat în august cel mai rapid ritm de creștere din ultimele opt luni, în timp ce vânzările de retail au urcat pentru prima dată în acest an, datele sugerând o redresare solidă a economiei, după declanșarea pandemiei de coronavirus (Covid-19), transmite Reuters. De asemenea, declinul anual al investițiilor în active fixe s-a moderat în perioada ianuarie-august 2020, datorită măsurilor de stimulare adoptate de Guvern, dar autoritățile sunt îngrijorate în privința perspectivelor, din cauza riscurilor externe, pe fondul escaladării tensiunilor dintre SUA și China, scrie Agerpres. Producția industrială a urcat în ritm anual cu 5,6% în august, cel mai rapid ritm de creștere din ultimele opt luni, arată datele publicate marți de Biroul de Statistică, în timp ce analiștii se așteptau la un avans de 5,1%. În iulie, creșterea a fost de 4,8%. De asemenea, în august, vânzările de retail au crescut pentru prima dată în acest an, cu 0,5%, în timp ce analiștii se așteptau la o creștere zero. În iulie, scăderea a fost de 1,1%. Unii analiști avertizează că avansul economiei ar putea încetini din cauza riscurilor externe, pe fondul tensiunilor comerciale dintre Washington și Beijing. Economia chineză a crescut cu 3,2% în trimestrul doi din 2020, comparativ cu perioada similară din 2019, în urma redeschiderii fabricilor și a magazinelor. În primul trimestru din 2020 PIB-ul Chinei s-a contractat cu 6,8%. 
Economia mondială va reveni la nivelurile dinaintea pandemiei mai repede decât se estima - Morgan Stanley	
Economia mondială va reveni la nivelurile dinaintea izbucnirii crizei declanșate de pandemie în prima parte a trimestrului viitor, cu aproximativ trei luni mai devreme decât indicau estimările inițiale, potrivit analiștilor Morgan Stanley. Datele de până acum relevă că “ecuația virus/economie s-a schimbat decisiv comparativ cu perioada de la începutul pandemiei”, arată analiștii băncii americane într-o notă, citați de Reuters. Recuperarea economiei mondiale continuă să accelereze, pe măsură ce autoritățile naționale îmbunătățesc gestionarea crizei, potrivit analiștilor, care notează că redresarea economică va fi însoțită, cel mai probabil, de creșterea inflației. Morgan Stanley estimează că economia SUA ar putea reveni la nivelurile dinaintea pandemiei de Covid-19 până la începutul celui de-al doilea trimestru din 2021. Per ansamblu, economia statelor dezvoltate va recupera scăderile cauzate de epidemie până în toamna anului viitor. 
Datele comerciale din iulie indică o redresare lentă a economiei germane	Exporturile Germaniei au rămas mult sub nivelul de dinaintea crizei, chiar dacă au crescut cu 4,7% în iulie, comparativ cu luna precedentă, ceea ce indică o redresare lentă a celei mai mari economii europene în urma pandemiei de coronavirus (COVID-19), transmite Reuters. Importurile au urcat cu doar 1,1% în iulie, iar excedentul comercial al Germaniei a crescut până la 18 miliarde de euro, arată datele publicate marți de Oficiul federal de statistică (Destatis), scrie Agerpres. Datele vin să confirme așteptările că economia Germaniei revine pe creștere în trimestrul doi din 2020, datorită redresării pieței interne și a unora dintre principalii parteneri comerciali ai țării. Cererea încă slabă din partea unor țări importante, cum ar fi SUA, frânează o redresare solidă. Exporturile Germaniei spre SUA au scăzut cu 17% în iulie, comparativ cu perioada similară din 2019, în timp ce exporturile către China au înregistrat un declin de doar 0,1%. "Deși cifrele publicate marți sunt o veste bună în privința creșterii economiei în trimestrul doi din 2020 și sugerează că sectorul exporturilor și-a reluat evoluția bună, nu ar trebui să ne entuziasmăm excesiv. De fapt, exporturile Germaniei încă sunt afectate de dificultăți structurale, inclusiv tensiunile comerciale, Brexit și întreruperea lanțurilor globale de aprovizionare, precum și de dificultățile cu care se confruntă principalii parteneri comerciali în urma crizei", a apreciat Carsten Brzeski, economist șef la ING. Guvernul de la Berlin se așteaptă acum la o contractare de 5,8% a economiei germane anul acesta, față de un declin de 6,3% previzionat în aprilie. 
Ministrul Finanțelor:  Revenirea în 'V' a economiei este o certitudine	
Revenirea în ''V'' a economiei este o certitudine și toate datele oficiale de la Institutul Național de Statistică și Eurostat confirmă acest scenariu, susține ministrul Finanțelor Publice, Florin Cîțu. "Am promis și am livrat. Am spus că fac totul ca economia să aibă o revenire în 'V'. Astăzi, nimeni nu mai neagă acest lucru. Toate datele oficiale, INS și Eurostat, confirmă acest scenariu. Nu ne oprim aici. Aceasta este o lecție clară și usturătoare pentru mulți. În perioada de criză am reușit această performanță pentru că am injectat lichiditate în economie de la Ministerul de Finanțe (după 7 luni 27,01 miliarde lei, 2,55% din PIB, au rămas în mediul economic prin facilitățile fiscale, investiții și cheltuieli excepționale adoptate pentru combaterea efectelor epidemiei de COVID-19 ) și am crescut masiv investițiile (record după 8 luni - 24,7 miliarde lei). Totul a fost posibil pentru că noi, liberalii, am avut un plan credibil și transparent de administrare a economiei. Am administrat cu prudență și responsabilitate finanțele României în cea mai grea perioadă din ultima sută de ani", a scris vineri, pe pagina sa de Facebook, Florin Cîțu. 
ANALIZĂ Cum a afectat criza țările din sud-estul Europei și perspectivele. Doar 7 din 11 țări vor readuce anul viitor PIB-ul la cel din 2019. Situația României	Țările din regiunea Europei de Sud-Est (ESE) prezintă mai multe avantaje în fața crizei. În primul rând, majoritatea țărilor aveau un nivel scăzut al datoriei publice în momentul anunțării stării de urgență. Acest lucru a dat guvernelor locale posibilitatea de a pune în aplicare măsuri economice cuprinzătoare pentru a sprijini întreprinderile și persoanele fizice, fără a pune prea multă presiune asupra datoriilor suverane. Din perspectiva asistenței medicale, majoritatea țărilor din ESE au acționat decisiv și rapid la debutul pandemiei, impunând măsuri stricte de stopare a evoluției. Ratele de infecție în toată regiunea erau cu mult sub nivelurile globale în momentul în care țările de pe glob au început să își redeschidă economiile, indică un raport SeeNews, care acoperă România, Albania, Bosnia și Herțegovina, Bulgaria, Croația, Kosovo, Moldova, Muntenegru, Macedonia de Nord, Serbia și Slovenia. Analiza se bazează pe 11 indicatori cheie:  măsuri de oprire a evoluției, măsuri economice, recuperare a PIB-ului, risc de expunere la datorii, producție industrială, ratinguri de credit, risc sectorial, stimulare a valorii adăugate brute, piața muncii, risc fiscal și risc la export. Deși având atuurile sale, la începutul crizei, regiunea era predispusă și la anumite riscuri. Majoritatea țărilor din regiune se bazează foarte mult pe industrii care se așteaptă să suporte urmările crizei economice provocată de COVID-19. Există și sectoare care vor ieși „învingătoare” din această criză, dar cele mai multe dintre acestea compun o pondere prea mică din valoarea adăugată brută (VAB) a economiilor din ESE pentru a face diferența și a contrabalansa efectele negative într-un mod semnificativ. Această disproporție între sectoarele în pierdere și cele învingătoare face ca regiunea ESE să fie, în special, susceptibilă la riscuri sectoriale iar unele economii se confruntă în mod inevitabil cu probleme legate de gradul de ocupare a forței de muncă, precum și cu riscuri fiscale cauzate de diminuarea impozitelor. Analiza arată că, potrivit prognozelor, în prezent, doar 7 din cele 11 țări din Europa de Sud-Est vor putea readuce anul viitor nivelurile PIB-ului la cele din 2019. RomâniaPiața forței de muncă din România este una dintre cele mai bine poziționate în toată regiunea Europei de Sud-Est, datorită ratei extrem de scăzute a șomajului înainte de debutul pandemiei COVID-19. România este însă printre acele țări care nu vor fi capabile să-și redreseze total nivelul PIB-ului în 2021. AlbaniaDatorită sectorului său agricol puternic, Albania are cea mai performantă economie dintre cele 11 analizate în raport în ceea ce privește oportunitățile de atenuare a impactului crizei economice indusă de pandemie. Dezavantajul este pachetul de măsuri anunțat de guvern pentru criză, care reprezentă doar 2,8% din PIB – una dintre cele mai mici rate din întreaga regiune a ESE. Bosnia și HerțegovinaBosnia și Herțegovina s-a numărat printre țările cu performanțe medii în ceea ce privește măsurile impuse inițial pentru stoparea evoluției pandemiei COVID-19. În ceea ce privește activitatea economică, economia bosniacă prezintă un risc mediu de a nu-și putea aduce PIB-ul în 2021 la nivelurile pre-pandemice. Un fapt interesant este că în lunile de izolare și carantină a fost țara cu a doua cea mai mică scădere a producției industriale. BulgariaBulgaria se numără printre țările din sud-estul Europei care prezintă un risc mediu de redresare a PIB-ului în 2021 la nivelurile sale pre-pandemice din 2019. Unul dintre factorii agravanți în această direcție este dependența acestei țări de exporturi. Bulgaria avea al doilea cel mai mare raport dintre exporturi și PIB în 2019 (după Slovenia). Având în vedere imprevizibilitatea evoluției pandemiei, incertitudinea canalelor de distribuție și posibilitatea unei încetări bruște a comerțului reprezintă un risc extrem pentru economie. Valoarea măsurilor fiscale și monetare pentru reducerea efectelor negative ale crizei s-a ridicat la 10,7% din PIB, fapt care poziționează țara pe locul al treilea din regiune, după Slovenia și Serbia. Este important de menționat că unele dintre aceste măsuri vizează consolidarea sistemului bancar și nu stimularea directă a economiei. CroațiaCroația s-a numărat în topul performerilor privind măsurile impuse inițial pentru stoparea evoluției pandemiei COVID-19 și s-a lăudat cu cea mai mică rată de infectare din cadrul ESE la jumătatea lunii iunie, poziționându-se într-o lumină favorabilă chiar și după ultimele câteva săptămâni, când numărul de cazuri a început să crească din nou în toată regiunea. Deși este printre puținele țări de la care se așteaptă să nu-și poată aduce, în următorul an, PIB-ul la niveluri dinaintea pandemiei, totuși piața muncii ar trebui, în mare măsură, să poată să revină la nivelurile pre-pandemice în 2021, cu o rată a șomajului preconizată de 8%. KosovoKosovo s-a numărat printre țările cu performanțe medii în ceea ce privește măsurile impuse inițial pentru stoparea evoluției pandemiei COVID-19. Pachetul inițial de măsuri economice anunțat de guvern a rămas în urma majorității țărilor din regiunea ESE, cu un procent de 2,8% din cel mai recent PIB anual al țării. Mai mult, țara este printre puținele de la care se așteaptă revenirea PIB-ul în 2021 la nivelul său din 2019. MoldovaMoldova este una dintre cele două țări din ESE (împreună cu Albania), care se află într-o poziție favorabilă în ceea ce privește oportunitățile de atenuare a impactului crizei economice cauzată de pandemie, datorită sectorului agricol puternic. Cu toate acestea, Moldova este a doua cea mai vulnerabilă țără din ESE în ceea ce priveste riscul de expunere măsurat prin cota consumului privat și formarea brută de capital în economie. MuntenegruAnaliza arată că Muntenegru este așteptată să fie una dintre țările din ESE cele mai afectate de recesiunea cauzată de COVID-19, atât din punctul de vedere al puterii, cât și al duratei și este puțin probabil ca, în 2021, să își readucă PIB-ul la nivelurile dinaintea pandemiei. În plus, pachetul inițial de stimulare fiscală este scăzut în comparație cu valorile de referință regionale și europene, iar lipsa reducerii dobânzilor ar putea de asemenea să împiedice recuperarea rapidă a investițiilor și a consumului. Cu toate acestea, reacția guvernului la criză este pozitivă în domeniile politicii monetare, măsurilor specifice sectorului, sprijinului IMM-urilor și protecției gradului de ocupare a forței de muncă. Macedonia de nordMacedonia de Nord este cel mai slab performer din regiunea ESE din punctul de vedere al măsurilor impuse inițial pentru stoparea evoluției pandemiei COVID-19. Rata sa de infectare a fost peste media globală chiar și la jumătatea lunii iunie, înainte de apariția unor noi vârfuri în numărul de cazuri în toată regiunea. Țara are o expunere medie la pierderile preconizate din cauza pandemiei COVID-19 în cele mai vulnerabile sectoare. SerbiaCu toate că Serbia ar trebui să-și readucă, în 2021, PIB-ul la nivelul dinaintea pandemiei, țara prezintă un risc ridicat pentru pierderi în sectoarele cele mai vulnerabile la pandemia COVID-19. În plus, dat fiind că aceste sectoare generează mai mult de jumătate din totalul impozitelor plătite în țară, Serbia este una dintre cele mai expuse trei țări la scăderea veniturilor din impozite. SloveniaPachetul economic inițial al Sloveniei ca răspuns la criză reprezintă 13,4% din PIB, clasându-se pe primul loc în regiunea ESE. Guvernul speră că aceste măsuri vor reuși să diminueze impactul crizei, deoarece estimările inițiale au pus țara printre cele care nu își vor readuce în 2021 PIB-ul la nivelurile dinaintea pandemiei. Cu toate acestea, Slovenia este țara cea mai puțin expusă la șocurile din PIB provenite din consumul privat și cheltuielile brute de capital. Aceste două componente au constituit doar 52% din PIB în 2019, ceea ce a oferit țării suficientă libertate de mișcare și acțiune în fața pandemiei. 
Veniturile consolidate ale Telekom România, afectate doar ușor de pandemia globală Covid-19. Căderea din roaming și magazine, acoperită prin alte nișe
	Veniturile consolidate ale Telekom în T2 2020 au fost afectate de pandemia globală Covid-19 – în mod asemănător cu ale altor operatori din UE - întrucât restricțiile de călătorie au redus veniturile din roaming și din vizite, în timp ce închiderea temporară a magazinelor a afectat negativ vânzările de terminale. Acest impact a fost acoperit însă aproape integral printr-o creștere a veniturilor din segmentele ICT (proiecte de infrastructură) și wholesale ale companiei, ceea ce a condus la obținerea unor venituri consolidate de 228,9 milioane euro, cu o ușoară scădere, de 1%, față de aceeași perioadă din 2019. EBITDA ajustată după IFRS16 a crescut cu 25,7% an/an, ajungând la 36,2 milioane euro, în special datorită transformării continue a costurilor companiei și a măsurilor de reducere suplimentară a costurilor în contextul COVID-19. Veniturile totale din servicii mobile au scăzut cu 9,2% față de T2 2019, până la 93,8 milioane euro. Această scădere a fost determinată de reducerea tarifelor de terminare pentru rețelele mobile, impusă de autoritatea de reglementare și, partial, de scăderea traficului din roaming și a traficului internațional în timpul restricțiilor de călătorie cauzate de pandemia COVID-19 în T2. Mai mult, în timpul perioadei de izolare, ca parte a măsurilor impuse de instituirea stării de urgență, o treime din magazinele de vânzare cu amănuntul, mai ales cele din centrele comerciale mari, au fost închise. Acest lucru a afectat vânzările de telefoane mobile și a încetinit în general achizițiile de orice fel. Până la sfârșitul celui de-al doilea trimestru al acestui an, toate magazinele au putut fi redeschise. În ciuda acestor aspecte, baza de abonați ai serviciilor mobile (postpaid) a crescut cu 6,1% față de aceeași perioadă a anului precedent, până la 1,6 milioane de abonați. Baza de clienți pentru segmentul de importanță strategică de servicii convergente fix-mobil (FMC) a continuat creșterea în T2 2020, cu 9,4% față de aceeași perioadă din anul precedent, ajungând acum la 88 1.000de abonați, reafirmând poziția de lider de piață a Telekom Romania pe acest segment. Veniturile totale din servicii fixe s-au ridicat la 121,1 milioane euro în al doilea trimestru din 2020, o creștere anuală cu 7,2%, determinată în special de majorarea puternică a segmentului ICT al companiei, cu un avans de 25,1% și wholesale business, care a crescut cu 21%, supracompensând o contracție de 6,6% în veniturile din retail pe segmentul fix. Serviciul de voce a dat semne de stabilizare, veniturile rămânând stabile față de cele două trimestre anterioare, la 14,3 milioane euro, ajutat de creșterea clienților FMC. Transferarea bazei de clienți TV către tehnologii orientate spre viitor - precum IPTV - a continuat, determinând scăderea bazei de abonați, până la 1,26 milioane în T2 2020, în special pe serviciile DTH. Deși impactul a fost parțial atenuat printr-o creștere a ARPU în același interval de timp, contractarea bazei de abonați TV a condus la o scădere a veniturilor din servicii de televiziune. În același timp, noua ofertă a companiei, Smart TV Stick, care permite clienților să-și transforme televizorul într-un Smart TV fără instalare suplimentară și independent de furnizor, a continuat să crească, ajungând la o bază de 17. 400 abonați, de la lansarea sa la sfârșitul primului trimestru al acestui an. Scăderea veniturilor din serviciile de televiziune a fost parțial compensată prin creșterea veniturilor din internet fix cu 8,4% comparativ cu T2 din anul precedent, printr-o concentrare pe clienții care au generat o valoare mai mare. „În trimestrul 2, ne-am menținut veniturile stabile și ne-am continuat creșterea EBITDA, în ciuda circumstanțelor dificile. În acest trimestru, am arătat că, prin strategia noastră de control strâns al cheltuielilor și transformarea costurilor, suntem capabili să depășim și să diminuăm efectele neașteptate ale pandemiei Covid-19 pe linia noastră de vârf. Sunt fericit că am obținut creșterea EBITDA pentru cel de-al treilea trimestru consecutiv și asta îmi dă încredere că am ales abordarea potrivită pentru a realiza o recuperare stabilă și durabilă a performanței noastre financiare”, a declarat Nicolas Mahler, Director Executiv Financiar, Telekom Romania. „Am reușit să ne adaptăm rapid la situația generată de pandemie, fiind toți sincronizați spre aceleași obiective. Astfel am putut implementa schimbările necesare în timp record. Acum și în perioada următoare va trebui să continuăm să ne adaptăm modul de a lucra în noul context - desigur, întotdeauna având ca prioritate clientul. Un lucru este clar, calea digitalizării pe care am început-o deja la nivel de companie este mai relevantă ca niciodată și vom continua în această direcție, pentru a ne facilita activitatea. Toate sub motto-ul <<Puternici în timpul crizei și, împreună, și mai puternici după criză>>. Personal, sunt foarte mulțumit că răspunsul nostru la această criză este apreciat și de clienții noștri, care, potrivit unui studiu recent, au pus multă încredere în Telekom, mai ales în perioada blocajului general determinat de criză Covid-19”, a declarat și Miroslav Majoros, CEO Telekom Romania. „Trimestrul anterior a arătat din nou importanța unei concentrări riguroase pe gestionarea numerarului și transformarea costurilor, ca motoare principale ale recuperării noastre financiare în curs și ca bază pentru finanțarea investițiilor necesare în viitor. Acest lucru devine și mai vital în fața impactului generat în economie de pandemia Covid-19. Vom continua strategia de disciplină strictă a cheltuielilor, optimizarea costurilor în întreaga organizație și continuarea digitalizării proceselor, pentru tot restul anului 2020”, a concluzionat Nicolas Mahler. 
Indemnizații de la buget pentru zilieri și sezonieri în domeniile afectate de criza Covid-19 - agricultură, HoReCa, spectacole, publicitate, evenimente	Persoanele angajate ca zileri și sezonieri în domeniile afectate de întreruperea sau restrângerea activității, ca urmare a efectelor coronavirusului SARS-CoV-2, vor primi timp de trei luni o indemnizație suportată de la buget, conform unei ordonanțe de urgență adoptate de Guvern. Zilierii vor primi 35% din remunerația cuvenită pe ziua de muncă, în timp ce sezonierii vor beneficia de o indemnizație reprezentând 41,5% din salariu. Domeniile în care se va aplica măsura sunt: a) agricultură, vânătoare și servicii anexe;  b) creșterea și reproducția animalelor semidomesticite și a altor animale;  c) activitați de alimentațte (catering) pentru evenimente;  d) restaurante;  e) baruri și alte activități de servire a băuturilor;  f) hoteluri și alte facilități de cazare;  g) facilități de cazare pentru vacanțe și perioade de scurtă durată, cabane;  h) activități de interpretare artistică - spectacole, activități-suport pentru interpretarea artistică, activități de gestionare a sălilor de spectacole, tabere de copii organizate de Ministerul Tineretului și Sportului, direct sau prin unitățile din subordinea sa;  i) activități de organizare a expozițiilor, târgurilor și congreselor;  j) activități ale agențiilor de publicitate. Pentru zilieri va fi acordată o sumă de 35% din remunerația cuvenită/ zi de muncă. Pentru sezonieri va fi acordată o indemnizație reprezentând 41,5% din salariu, dar nu mai mult de 41. 5% din câștigul salarial medlu brut pe economie, aferent perloadei lucrate. În ambele cazauri, sumele vor fi plătite de angajator și decontate ulterior din bugetul Ministrului Muncii și Protecției Sociale prin Agenția Națională pentru Plăți și Inspecție Socială. 
Criza COVID-19 afectează afacerile Orange România. Scade și numărul clienților, dar record de tranzacții prin Orange Money. “Primele 6 luni ale acestui an au fost printre cele mai dificile din ultima decadă!”	Orange România a realizat o cifră de afaceri în valoare de 242 milioane euro în intervalul aprilie-iunie, în scădere cu 10% comparativ cu aceeași perioadă a anului trecut. Evoluția negativă este determinată de scăderea semnificativă a vânzărilor de echipamente și de o scădere moderată a veniturilor din servicii, scăderi înregistrate în contextul crizei COVID-19. Anterior, Profit. ro a prezentat în exclusivitate impactul coronavirus și asupra Vodafone. La 30 iunie 2020, Orange România furniza servicii mobile, fixe și TV pentru 10. 540. 600 de clienți, în scădere cu 1,8% comparativ cu finalul T2 2019. Serviciul de televiziune prin cablu și satelit, Orange Home TV, număra la finalul lunii iunie peste 528. 000 clienți, în ușoară creștere față de T2 2019, iar serviciile fixe în bandă largă aveau 365. 900 de clienți, în creștere cu 15% față de aceeași perioadă din 2019. Orange a continuat investițiile în infrastructură, în trimestrul 2 al acestui an fiind oferit acces la conectivitate 4G+ în 815 de noi localități, pentru un număr de peste 1,1 milioane de locuitori din localitățile nou acoperite și din localități care au beneficiat de lucrări de densificare a rețelei. La finalul lunii iunie, 59,63% din populația țării avea acces la viteze 4G+.  Prezența 4G a fost de asemenea extinsă, astfel încât, la finalul celui de-al doilea trimestru, aceasta acoperea 98,86% din populația țării. Apetitul clienților pentru date mobile a generat o creștere de peste 40% a consumului în T2 2020 comparativ cu T2 2019.  În trimestrul 2 al acestui an, Orange a extins rețeaua 5G si în Timișoara, completând lista orașelor în care rețeaua Orange este deja disponibilă:  București, Brașov, Cluj-Napoca, Iași, Otopeni și Voluntari.  De asemenea, în trimestrul 2 al acestui an a fost extinsă și rețeaua proprie de fibră optică. La 30 iunie 2020, rețeaua Orange de fibră optică era disponibilă la nivel național în 106 localități. Comparativ cu aceeași perioadă a anului trecut, pe segmentul B2B, în trimestrul 2 al anului 2020 a fost înregistrată o creștere de 22% a veniturilor din internet fix, susținută de extinderea rețelei proprii de fibră optică și a capacității retelei 4G+.  De asemenea, companiile au căutat soluții de conectivitate menite să le ajute să rămână aproape de clienții, de angajații și de partenerii lor, aspect vizibil prin creșterea interesului pentru serviciile de ICT și pentru soluțiile ce facilitează telemunca – Cloud, platforme colaborative, soluții de securitate cibernetică, Call Center si Contact Center - linie de business care a înregistrat o creștere de 55% față de T2 2019.  În contextul fără precedent generat de criza COVID-19, serviciul Orange Money a înregistrat un număr record de tranzacții, depășind 1 milion de tranzacții în trimestrul 2 al acestui an, de 5 ori mai multe față de T2 2019. Baza de utilizatori a Orange Money a înregistrat o creștere de 58% în T2 2020 comparativ cu T2 2019, ajungând la peste 222. 000 clienți la 30 iunie 2020. Totodată, în perioada aprilie – iunie 2020, numărul de accesări ale aplicației Orange Money a crescut de 3,5 ori comparativ cu aceeași perioadă a anului trecut.  “Primele 6 luni ale acestui an au fost printre cele mai dificile din ultima decadă, în care conectivitatea a devenit esențială, atât pentru clienții consumer, cât și pentru clienții companii. Ne-au învățat însă o lecție importantă, aceea că putem face lucrurile mai bine, mai eficient, digital. Nevoia de transformare digitală adusă de pandemie a fost locomotiva unor schimbări radicale, parțial anticipate, parțial impuse de noul context socio-economic. Soluțiile digitale, tranzacțiile online și plățile digitale au fost cele care au înregistrat poate cea mai puternică evoluție, o creștere chiar și de până la 5 ori mai mare, cum este cazul tranzacțiilor via Orange Money. Această evoluție accelerată în zona de digital este susținută de performanța rețelei. Am văzut o mobilizare a mediului de business și a societății civile pentru restabilirea unui echilibru în sănătate, în educație și în economie în ansamblul ei. O cauză comună care ne-a adus cele mai mari satisfacții și pentru care am continuat eforturile noastre de sprijinire a comunității, unindu-ne forțele cu Fundația Orange pentru a facilita accesul la educație online în mediile vulnerabile. Suntem consecvenți în promisiunea noastră de a oferi cea mai bună experiență de conectivitate și de a aduce beneficiile tehnologiei mai aproape de oameni, cu precădere acolo unde este cea mai mare nevoie de ea”, a declarat Liudmila Climoc, CEO al Orange România. 
Analiști:  Economia Chinei pare să se îndrepte spre o redresare în V, în timp ce economiile Statelor Unite și Europei rămân în urmă	
China pare să se îndrepte spre o redresare rapidă, în formă de V, a economiei, în urma crizei provocate de noul coronavirus, după un avans de 11% în trimestrul al doilea comparativ cu primul trimestru al acestui an, în timp ce economiile Statelor Unite și Europei par să rămână în urmă, fiind probabilă o revenire în W, potrivit analiștilor intervievați de Business Insider. Christophe Barraud, economist șef și strateg în domeniul piețelor la Market Securities a explicat că unul dintre motivele pentru care China și-a revenit mai rapid decât Statele Unite este potențialul mai mare de creștere reală a PIB-ului, scrie News. ro”Potențialul de creștere reală a PIB este mult mai ridicat în China decât în economiile avansate. Potențialul chinez este de aproape 6%, față de aproape 1,5% în cazul economiilor avansate”, a spus acesta. ”Cred că pentru Europa sau SUA ar fi aproape imposibil să ajungă la nivelul trimestrului patru din 2019 înainte de 2022”, a apreciat Barraud. Pe ansamblul anului 2020 economia chineză se va contracta cu 1,2%. Miguel Chanco, economist senior la Pantheon Macroeconomics a declarat pentru Business Insider:  ”A doua jumătate a acestui an va fi foarte diferită de trimestrul al doilea. Creșterea va fi mai lentă, acum, când mare parte a economiei chineze a revenit acolo unde era înainte de Covid-19”. Economia chineză a avansat cu 3,2% în trimestrul al doilea, în termeni anuali, și cu 11% față de primul trimestru, depășind așteptările analiștilor. Chanco anticipează însă că pe ansamblul anului 2020 economia chineză se va contracta cu 1,2%. Analistul a explicat că China și-a revenitmai rapid decât SUA și Europa datorită măsurilor stricte luate la începutul crizei. "Deoarece a durat ceva pentru ca virusul să fie adus sub control în Europa, va dura probabil mult mai mult pentru economiile respective (din Occident) să revină la ratele de creștere anterioare Covid-19”, a apreciat analistul. Pentru Statele Unite, ambii economiști anticipează o redresare mai lentă, în formă de W. Investitorii și-au petrecut mare parte din luna iunie întrebându-se dacă Statele Unite se îndreaptă spre o redresare rapidă, în V, dar speranțele au scăzut după revenirea la creștere a numărului de cazuri de infecții cu noul coronavirus. 
Programul IMM Factor:  Guvernul va garanta 50% din facturile decontate de firme la bănci	Guvernul va garanta 50% din facturile pentru bunuri și servicii, pe care agenții economici le vor putea deconta spre plată băncilor sau finanțatorilor care se vor înscrie în programul IMM Factor. De asemenea, dobânda în acest caz va fi subvenționată de stat, care va suport și comisioanele de administrare. Pentru a evita crearea de blocaje în economie prin acumularea de datorii neplătite între comercianți, Executivul a decis garantarea instrumentelor de plată în relațiile comerciale dintre întreprinderi având în vedere condițiile dificile din economie, cauzate de pandemia de Covid-19, și riscul major de neplată a furnizorilor, a contractelor comerciale sau a livrărilor de bunuri și servicii. Conform programului avizat prin memorandum de Guvern și prezentat de șeful Cancelariei prim-ministrului, Ionel Dancă, un comerciant, care a contractat o livrare de bunuri și servicii cu plata facturii la anumit termen, se va putea adresa unui finanțator, unei bănci comerciale, prin așa-numitul produs de factoring, și va putea să ceară plata imediată a acelei facturi în proporție de până la 80%. Guvernul va garanta în proporție de 50% finanțatorului plata facturii. În mod similar, programul prevede scontarea la valoarea lor nominală pentru astfel de creanțe. Astfel, atunci când un comerciant are de încasat de la un client o anumită sumă, aceasta poate fi cumpărată ca un credit de către finanțator, banca comercială, la valoarea nominală în întregime sau parțial. Statul garantează și în acest caz în proporție de 50% recuperarea acestor creanțe de către finanțator. De asemenea, dobânda va fi subvenționată de Guvern în proporție de 50%, iar costurile de administrare vor fi suportate integral de stat. Plafonul maxim pentru un astfel de produs per beneficiar este de 12 milioane lei. 
Președintele Băncii Elveției:  Politica monetară expansionistă ''este mai necesară ca oricând''	
Este puțin probabil că Banca Națională a Elveției va schimba direcția politicii sale monetare ultra-expansioniste, deoarece criza provocată de pandemia de coronavirus (COVID-19) pune presiune pe francul elvețian, care se apreciază semnificativ, a declarat marți președintele SNB, Thomas Jordan, transmite Reuters. Moneda Elveției este văzută ca o investiție de refugiu în vremuri de incertitudini, datorită excedentului de cont curent masiv al țării. Aceste evoluții forțează SNB să intervină în mod regulat pentru a limita aprecierea francului și a proteja economia țării dependentă de exporturi, scrie Agerpres. Achizițiile valutare și ratele dobânzilor (cele mai scăzute din lume) "rămân mai necesare ca oricând. Intervențiile pe piețele valutare încă sunt cele mai directe și mai eficiente instrumente, pe lângă ratele negative ale dobânzilor", a declarat Jordan într-un discurs pregătit pentru FMI. "Experiența noastră arată că intervențiile pe piețele valutare și ratele negative ale dobânzilor sunt esențiale pentru o economie mică, deschisă, cu o monedă văzută ca o investiție de refugiu într-o perioadă în care dobânzile sunt scăzute pe plan global", a adăugat șeful SNB. În ultimele luni Banca Națională a Elveției a intervenit semnificativ pentru a atenua presiunile asupra francului elvețian, a explicat Jordan. În mai, moneda Elveției a atins cel mai ridicat nivel față de euro din iulie 2015. 
Bundesbank:  Economia germană se redresează în urma pandemiei	
Economia germană se redresează de pe urma crizei provocate de pandemia de coronavirus (COVID-19), după ce a atins luna trecută cel mai dificil moment, estimează Banca Centrală a Germaniei (Bundesbank), citată de Reuters. Conform indicelui săptămânal privind activitatea economică (WAI) realizat de Bundesbank, PIB-ul Germaniei încă scade, dar, de la mijlocul lunii iunie, ritmul contracției a devenit din ce în ce mai blând, scrie Agerpres. În cele 13 săptămână de până în 12 iulie, activitatea economică în Germania a fost cu 2,7% mai scăzută decât în precedentele 13 săptămâni. Este o îmbunătățire față de cifrele din săptămâna precedentă, care indicau un declin de 3,5%, și față de datele din 14 iunie, care arătau o contracție de 7,05%, informează Bundesbank. Rezultatele sunt în linie cu cei mai recenți indicatori și cu analizele BCE, care sugerează că economia europeană a depășit cel mai dificil moment în trimestrul doi din 2020. 
Leonardo Badea, BNR:  Soluțiile de reconstrucție economică trebuie să țintească și viitorul, nu doar prezentul	
Tendința de agravare a inegalităților sociale se manifestă deja de o lungă perioadă de timp și ca mai toate evoluțiile pe termen lung a cunoscut o accelerare în ultimii ani ca urmare a fenomenului de globalizare, creșterii gradului de automatizare a unor activități, amplificării mult mai rapide a complexității piețelor și produselor financiare comparativ cu ritmul de îmbunătățire a incluziunii financiare, precum și ca efect al recentelor crize din perioada 2007 – 2012 care au fost urmate de o revenire economică firavă la nivel global. Astfel, actuala criză generată de pandemia COVID-19 este doar cel mai recent factor de sporire a acestor inegalități și de accentuare a tensiunilor sociale, arată Leonardo Badea, vice-guvernator BNR. "Putem observa că decenii de politici economice bazate preponderent pe ideologie în loc de pragmatism au eșuat. Ideea că piețele pot rezolva singure toate problemele economice au făcut societatea noastră, deși foarte complexă, la fel de fragilă și vulnerabilă. Au existat momente în care acest lucru, în special în ultima perioadă, a fost din ce în ce mai evident pentru toți participanții în economie. Un exemplu ar fi accesul la asistență medicală gratuită pe perioada crizei COVID-19. România se numără printre state în care, chiar și în perioada de vârf a crizei medicale, persoanele infectate au avut acces la asistență medicală specializată gratuită (cu unele deficiențe inerente unei stări excepționale, acestea fiind însă excepția și nu regula), dar au existat și multe țări în care persoanele cu venituri mici au suferit mult mai mult și au fost semnificativ mai expuse efectelor bolii prin comparație cu cei din categorii superioare de venit. A fost poate și rezultatul unei virulențe ceva mai reduse a bolii, așa cum s-a constatat în o parte din țările învecinate nouă.  Deși la momentul actual nu știm exact cum va evolua actuala criză pandemică, putem observa apariția tot mai vizibilă a efectelor sale indirecte la nivel economic, social sau privind accesul la educație etc. Studiile arată că în ultimii ani epidemiile au contribuit la accentuarea inegalităților. Din ceea ce se prefigurează acum, dacă nu acționăm înțelept și decisiv, printr-un efort concentrat și corelat de către toate părțile implicate (în sectorul public dar și privat), riscăm ca în această privință România să nu se mai diferențieze pozitiv, așa cum a făcut-o din perspectiva accesului la îngrijire și tratament. Apare astfel ca o necesitate ca România să folosească acest moment ca oportunitate de dezvoltare economică orientată spre viitor urmărind extinderea de noi linii de afaceri și încurajarea domeniilor strategice unde putem fi eficienți, ca simple exemple putând aminti tehnologia informatică, industria agroalimentară sau sectorul transporturilor.  De asemenea, este necesar să înțelegem importanța fluxurilor de capital care sunt atrase în România, nu doar atât punctul de vedere al investițiilor străine directe ci și din cel al fluxurilor de portofoliu (chiar dacă acestea sunt investite de obicei pe termen scurt), cu rol de semnal timpuriu privind atractivitatea piețelor locale, încrederea investitorilor etc.  Toate elementele menționate sunt necesare pentru a reduce disparitățile. În România acestea sunt probabil cel mai vizibile la nivel regional, în special între capitală și restul regiunilor, dar ele se translatează la nivelul populației între categoriile de nivel de venit. Dacă nu acționăm pentru ameliorarea lor, conștient și programatic, asumat la nivelul întregii societăți, lăsate în voia sorții acestea se vor urma un proces entropic. Dacă rămânem pasivi, efectele negative ale deteriorării țesutului social se vor vedea cu siguranță în anii ce urmează.  În momentele de maximă intensitate ale crizei este de înțeles că nu a fost timp pentru gândire strategică pe termen lung, prioritatea momentului fiind, în mod just, salvarea vieților și a unei părți cât mai mari din economie. Acum însă nu avem nici o scuză să nu canalizăm resursele pe care le alocăm în continuare pentru sprijinirea economiei către direcții care să contribuie la ameliorarea deficiențelor deja cunoscute dinaintea acestei crize.  În momentul acesta se poate observa solidaritatea europeană pentru depășirea crizei economice determinată de criza pandemică. Pachetele de stimulare economică sunt la un nivel fără precedent. Astfel, resursele care au fost alocate statelor membre sunt importante și vin în completarea programelor naționale inițiate de acestea. Dar, așa cum istoria a demonstrat, doar alocarea resurselor nu este suficientă pentru a avea rezultate economice. Poate chiar mai important este ca programele astfel finanțate să fie adaptate momentului și situației economice generale la nivel internațional și local, precum și să fie orientate spre viitor. Simpla replicare a unei strategii de tip „New Deal” nu garantează succesul. De exemplu, un program de anvergură pentru extinderea și refacerea infrastructurii, unul din nucleele pachetului de relansare economică demarat acum 87 de ani (!) în SUA de președintele Franklin D. Roosevelt, ar fi cu siguranță benefic și în România astăzi, dar nu oriunde și nu oricum. Altfel, doar îngropăm bani iar efectele vor fi minime.  Devine astfel o chestiune de alegere strategică cheltuirea acestor resurse care trebuie să se facă cu luarea în considerare a criteriilor de sustenabilitate. Nu suntem oare prea săraci ca să sprijinim financiar domenii care oricum au un viitor incert? Nu e oare o risipă nejustificată să ținem pe linia de plutire firme care oricum deja deveniseră neviabile înainte de criză? Nu am construi o societate de mâine mai bună dacă atunci când acordăm sprijin financiar am pune și o serie de condiții izvorâte din bine cunoscutele criterii generale de sustenabilitate:  reducerea poluării, promovarea echității sociale și a bunei guvernanțe. Oare am greși dacă am condiționa ajutorul statului de localizarea în România a unei cote minime din lanțurile de aprovizionare? Sau de promovarea echității sociale și de reducerea amprentei asupra mediului? Dezvoltarea unor domenii cheie, reducerea dependenței față de importuri, accelerarea digitalizării, îmbunătățirea infrastructurii ar trebui să constituie axe prioritare pentru alocarea sprijinului financiar al statului. Toate aceste ar trebui dublate de eficientizarea administrației, modernizarea sistemului educațional și, evident, consolidarea sistemului medical.  Este evident că am enunțat foarte multe întrebări în dorința găsirii unor răspunsuri, dar nimeni nu deține o soluție magică la o problematică atât de complexă. Trebuie însă să fim dispuși să căutăm împreună, sistematic, în fiecare zi și cu fiecare decizie pe care o luăm, câte o mică parte din soluție, pe care apoi sa o punem în practică. Și trebuie să începem să facem asta cât mai repede, pentru altfel ratăm o șansă și pentru că mai târziu ne va fi mai greu și vom fi nevoiți să cheltuim resurse suplimentare, care la rândul lor costă, iar suportabilitatea unor noi poveri financiare este limitată”, spune oficialul BNR. 
Producția industrială din Germania se redresează, optimismul firmelor este în creștere	Producția industrială a Germaniei s-a redresat în mai, înregistrând un avans de 7,8% față de aprilie, când a scăzut cu 17,5%, arată datele publicate marți de Oficiul federal de statistică (Destatis), acesta fiind cel mai recent semn că cea mai mare economie a Europei își revine în urma pandemiei de coronavirus (COVID-19), transmit DPA și Reuters. Analiștii se așteptau la o creștere de 10% a producției industriale în mai, după scăderile masive din martie și aprilie. Avansul din mai se explică în special printr-o creștere de 27,5% a producției de bunuri de capital, în timp ce avansul producției de bunuri intermediare a fost mai modest, scrie Agerpres. Comenzile pentru bunuri industriale au crescut în mai cu 10,4% față de aprilie, când s-a înregistrat cel mai semnificativ declin de când s-a început publicarea acestor date, în 1991. "Datele publicate marți privind producția industrială prezintă un tipar pe care îl vom vedea din ce în ce mai des în săptămânile și lunile următoare. După încheierea perioadei de restricții, vom vedea o creștere a datelor lunare, dar va fi nevoie de mai mult de una sau două creșteri pentru ca economiile să revină la nivelul de dinaintea crizei", a apreciat Carsten Brzeski, economist la ING. Cu toate acestea, companiile germane sunt optimiste. Un studiu realizat de Institutul economic Ifo arată că firmele se așteaptă ca producția lor să crească în următoarele trei luni. 
Camera de Comerț Americană în România:  Jumătate din companii nu au în plan noi investiții în 2020. 45% consideră cel mai probabil un scenariu de revenire a economiei în formă U	Camera de Comerț Americană în România (AmCham România) arată că anul 2020 este unul atipic din punct de vedere economic, din cauza pandemiei COVID-19, iar 45% dintre participanții la uni sondaj consideră cel mai probabil un scenariu de revenire a economiei în formă U, în timp ce jumătate din companii nu au în plan noi investiții în 2020. AmCham Romania a prezentat rezultatele sondajului privind calitatea climatului investițional românesc, ediția 2020.  Comparativ cu anul precedent, răspunsurile la întrebările ce au vizat avantajele competitive ale României, cele mai apreciate condiții de piață și estimarea rezultatelor pentru 2020 indică o depreciere a încrederii în mediul investițional asigurat de România și în consecință așteptări rezervate în ce privește evoluția afacerilor, scrie News. ro. “Anul 2020 este unul atipic din punct de vedere economic, din cauza pandemiei COVID-19. În mod explicabil, rezultatele sondajului reflectă această nouă realitate, proiecțiile companiilor din România asupra veniturilor, a numărului de angajați și a planurilor de investiții fiind toate în diminuare semnificativă față de anul anterior. În acest context plin de provocări, dar și de oportunități, AmCham Romania lansează un apel la acțiune imediată, în vederea redresării economice și insănătoșirii mediului de afaceri și investițional post-pandemie. Salutăm în acest sens Planul de relansare economică anunțat de Guvernul României, însumând investiții de aproape 100 miliarde euro pentru următorii 10 ani. În același timp, România trebuie să profite din plin de noile oportunități de finanțare europeană nerambursabile, oferite prin programul Next Generation EU, acționând rapid, strategic și cu viziune pentru viitor”, a declarat Ionuț Simion, președintele AmCham Romania”. Aproximativ 50% dintre companiile participante la sondaj se așteaptă să încheie anul financiar 2020 cu scăderi ale veniturilor, ale numărului de angajați precum și ale investițiilor, spre deosebire de anul 2019 pentru care doar 10% au indicat scăderi ale acestor indicatori. Calitatea infrastructurii digitale conduce detașat topul celor mai apreciate condiții de piață oferite de România, singura care a primit calificativul ”foarte bună” din partea a 20% dintre respondenți, urmată de calitatea capitalului uman, considerată foarte bună de 8% dintre respondenți și ”bună” de 45% și de nivelul de impozitare al companiilor care se situează pe același nivel de apreciere ca în ediția de anul trecut.  În mixul avantajelor competitive care rămân relevante pentru Romania în contextul economic actual, a rămas pe primul loc, cu 83%, importanța apartenenței la Uniunea Europeană, în creștere cu 5% față de ediția precedentă. ”Cu privire la capitalul uman sondajul relevă o îngrijorare în ce privește disponibilitatea forței de muncă calificate și a potrivirii de competențe necesare pe piața muncii, în contextul în care 60% dintre companii caracterizează situația pieței muncii din industria în care activează ca fiind tenisonată din această perspectivă”, se precizează în sondaj. sCu privire la evoluția cifrei de afaceri, doar 18% dintre respondenți estimează o scădere mai mare de 25%, în timp ce 24% anticipează o scădere între 10 și 25%, iar 29% o scădere până în 10%. “Aș dori să remarc nivelul de relativ optimism care rezultă din răspunsurile privind așteptările de revenire economică post pandemie, în contextul în care 45% dintre participanți consideră cel mai probabil un scenariu de revenire în formă U, deci văd posibilă o recuperare pe termen mediu iar 11% se așteaptă la o revenire rapidă după șocul pandemic, în formă de V. Totuși, această perspectivă poate deveni realitate doar dacă vor fi implementate măsuri ferme care să redea companiilor încrederea de a investi în continuare în economie, în condițiile în care aproape jumătate au indicat că nu au în plan noi investiții în 2020”, a declarat Omer Tetik, vice-președinte AmCham Romania. În ceea ce privește finanțarea afacerilor cele mai multe companii se bazează în principal pe fonduri proprii pentru finanțarea afacerii în 2020 și în viitorul apropiat, completate pentru aproximativ o treime dintre respondenți de surse precum împrumuturile bancare sau împrumuturi de la acționari. Legat de relansarea economică, membrii AmCham consideră că principalele componente ale acestui proces, în ordinea răspunsurilor cumulate de fiecare, trebuie să fie investiții în infrastructură (76%), digitalizarea administrației publice, inclusiv a administrației fiscale (73%), reforma sistemului sanitar (53%), creșterea stabilității și predictibilității climatului politic și de reglementare (49%) și o absorbție ridicată a finanțării europene, în special din fondul de relansare economică pentru statele membre (45%). “Cele mai apreciate măsuri adoptate de Guvern pentru susținerea companiilor au fost pentru membrii AmCham cele legate de lichiditate și angajați, respectiv bonificația pentru plata impozitului pe profit în avans, accelerarea rambursării de TVA și șomajul tehnic, astfel că salutăm decizia de prelungire a perioadei de aplicare a acestor măsuri care continuă să rămână relevante pe termen scurt și mediu. Concomitent, trebuie demarate fără întârziere proiectele de investiții pentru modernizarea și digitalizarea administrației fiscale care trebuie să țină pasul cu ritmul accelerat al proceselor de digitalizare din mediul privat, pentru a simplifica conformarea voluntară și a îmbunătăți gradul de colectare a veniturilor bugetare”, a declarat Alex Milcev, membru al Consiliului Director al AmCham Romania. Pentru că multe companii au indicat că fie se așteaptă la un nou val epidemic sau nu au o claritate cu privire la acest fenomen, în plan intern vor permanentiza schimbări operaționale adoptate în acest context precum digitalizarea, intensificată deja pe fondul pandemiei pentru mai mult de 50% dintre participanții la sondaj, odată cu identificarea de noi produse, servicii, piețe, sau reducerea costurilor operaționale. ”AmCham Romania va avansa aceste recomandări și în dialogul cu Guvernul și factorii de decizie relevanți pentru a contribui la adoptarea celor mai potrivite politici publice și măsuri economice de impact pentru o creștere economică sustenabilă, bazată pe crearea de valoare adăugată mare”, arată Camera de Comerț Americană în România. Perioda de colectare a răspunsurilor a fost 15 mai – 19 iunie 2020. Au participat la sondaj executivi a 131 din totalul celor 450 de companii membre AmCham. 60% din companii au cifra de afaceri anuală peste 5 milioane dolari, 40% companii au cifra de afaceri anuală sub 5 milioane dolari. 65% reprezintă companii din industrie – ITC, Sănătate, Automotive, FMCG, Banking & Financial Services, Construcții, Retail, Bunuri de consum, Producție industrială, energie, transporturi, turism, HORECA. 35% reprezintă companii din sectorul serviciilor – consultanță, servicii profesionale, avocatură. Camera de Comerț Americană în România (AmCham România) are peste 450 de companii americane, multinaționale și românești membre. 
În pandemie, 4 din 10 români respondenți unui sondaj și-au redus cheltuielile și 3 din 10 au economisit mai mult	Impactul pandemiei COVID-19 și al măsurilor restrictive impuse s-a resimțit și în comportamentul financiar al europenilor în ceea ce privește gestionarea cheltuielilor și obiceiurile de economisire. Aproximativ 46% dintre românii respondenți unui sondaj spun că au cheltuit mai puțini bani pe perioada regimului de izolare, peste media europeană de 44%, iar primele locuri au fost ocupate de luxemburghezi și italieni (la egalitate, cu 55%) și englezi (51%), potrivit unui studiu internațional ING. De asemenea, 31% dintre românii intervievați spun că au economisit mai mult, puțin peste media europeană de 30%. Tot luxemburghezii declară că au economisit cel mai mult (41%), fiind urmați de turci (35%), iar la polul opus, se află cehii (18%) și austriecii (23%). Clienții au fost vizibil mai preocupați să economisească după declanșarea stării de urgență. Astfel, conturile de economii deschise în mediul digital au fost în creștere. În luna mai 2020, 35% dintre românii respondenți au declarat că nu au deloc economii, însă ponderea este în descreștere cu patru procente, comparativ cu 39% în decembrie 2019. Totuși, românii se situează încă pe ultimul loc când vine vorba de economii. „Impactul excepțional al crizei generate de pandemia COVID-19 va avea efecte complexe în economie, atât pe termen scurt – prin contracția economică pe care o estimăm la -5,5% în 2020 -, dar și pe termen mediu și lung, prin schimbarea comportamentului consumatorilor sub impactul evoluției epidemiologice, respectiv a măsurilor de combatere a acesteia. În acest sens, ne așteptăm la o creștere a înclinației spre economisire, în linie cu ultimele cifre privind evoluția depozitelor populației care au atins noi maxime istorice în luna mai (cu 15,2% mai mult decât în aceeași perioadă din 2019). Având în vedere capacitatea generală mai scăzută a românilor de a economisi (35% din gospodării declarând că nu au economii), dar și perspectiva imediată de întrerupere a ritmului de creștere a veniturilor, este probabil ca o bună parte din economiile suplimentare să fie rezultatul unui comportament de consum mai prudent”, a declarat Valentin Tătaru, economist ING Bank România. Aproape 76% dintre români declară că s-ar simți mai confortabil dacă ar avea un nivel mai mare de economii (în creștere cu cinci procente față de decembrie 2019), comparativ cu media europeană de 68%, fiind întrecuți doar de polonezi (82%) și cehi (78%). La nivel european, luxemburghezii au cele mai multe economii (92%), fiind urmați de olandezi (80%) și cehi (79%). În medie, 26% dintre respondenții europeni au declarat că nu au deloc economii, în scădere de la 28%. Deși studiul arată o anumită tendință spre economisire, procentul europenilor care nu au deloc economii a rămas stabil - 26% în mai 2020, comparativ cu 28% în decembrie 2019. De-a lungul ultimilor opt ani, ponderea a fluctuat constant între 25% și 35%. Familiile cu o poziție financiară relativ stabilă tind să economisească mai mult, în timp ce grupurile care se aflau deja într-o stare de vulnerabilitate financiară economisesc mai puțin, iar această discrepanță este și mai vizibilă în această perioadă. Dintre respondenții care au bani puși deoparte, doar 9% au echivalentul a mai puțin de un salariu, în timp ce 24% dintre aceștia au economisit valoarea a aproximativ 1 - 3 salarii. Doar 17% dintre europeni susțin că au economisit echivalentul a peste 12 salarii. Ponderea cea mai mare privind o atitudine sănătoasă față de economii se înregistrează la categoria de vârstă 65+ ani, reprezentată de pensionari care trăiesc singuri. Una dintre recomandările de bază în materie de securitate financiară este strângerea unui fond de urgență, care constă în echivalentul a minim 3 - 6 salarii, pentru a face față circumstanțelor neprevăzute, lipsa economiilor indicând o stare de vulnerabilitate financiară. Economiile sunt definite ca fonduri care pot fi accesate ușor, așadar, studiul nu a luat în considerare economiile pe termen lung, precum fondurile de pensii sau asigurările de viață. 
INFOGRAFICE Starea de urgență a gripat creditarea în aprilie. Creditul în lei acordat populației - prima contracție lunară în peste 7 ani. Împrumuturile noi pentru consum - cel mai scăzut nivel din ultimii 5 ani	Creditarea de la bănci a încetinit pe toate fronturile în aprilie, lună aflată integral în starea de urgență. Creditul în lei acordat populației a înregistrat prima contracție lunară în peste 7 ani, în condițiile în care împrumuturile noi pentru consum au fost la cel mai scăzut nivel din ultimii 5 ani. Și creditarea firmelor a trecut pe o dinamică lunară negativă, pe fondul scăderii împrumuturilor noi. Starea de urgență cu restricțiile de deplasare și economice impuse de autorități, pe fondul pandemiei COVID 19, au dus la scăderea puternică a încrederii în economie și la contracție a creditării în luna aprilie. Soldul creditelor acordate populației a scăzut cu 0,24% față de martie, la 144,9 miliarde de lei. Mai mult, împrumuturile în lei, cea mai importantă componentă, au scăzut cu 0,2%, la 111,2 miliarde de lei. Este prima scădere lunară înregistrată de împrumuturile în lei de după decembrie 2013 – la acel moment creditele în valută erau de două ori mai importante ca sold în raport cu cele în lei. Creditul nou în lei acordat populației, unde sunt incluse și refinanțările, a scăzut la 1,7 miliarde de lei în aprilie, de la 3 miliarde de lei în martie și 3,5 miliarde de lei în februarie, arată datele BNR analizate de Profit. ro. Vânzările de împrumuturi către populație au fost la cel mai slab nivel de după ianuarie 2017 – dacă excludem rezultatul din ianuarie, care este luna din an cu cea mai redusă activitate de creditare, producția de credite din aprilie 2020 a fost cea mai proastă din ultimii 5 ani în sume nominale. Evoluția vine pe fondul scăderii abrupte a vânzărilor de împrumuturi noi de consum, la 590 de milioane de lei de la 1,7 miliarde de lei în martie și 2,3 miliarde de lei în februarie. Soldul creditului de consum s-a contractat, astfel, cu 1,75% față de martie, la 59,3 miliarde de lei, în condițiile în care rambursările au fost mult mai mari decât producția de noi împrumuturi. Este cea mai mare scădere lunară a împrumuturilor de consum din ultimii 6 ani, în condițiile în care în anii anteriori am avut și vânzări de împrumuturi neperformante care au ajustat soldul. Rata anuală a creșterii soldului s-a redus de la 3,9% la 1,75%. Componenta de lei a creditului de consum a scăzut cu 2%, la 48,6 miliarde de lei, cea mai slabă dinamică din ultimul deceniu. Dinamica anuală a scăzut de la 8% la 5,2%. Mult mai bine s-a ținut creditul pentru locuințe, probabil și ca urmare a contractelor aranjate de dinainte de declararea stării de urgență la jumătatea lunii martie. Soldul împrumuturilor pentru locuințe a crescut cu 0,9%, la 83,9 miliarde de lei, iar dinamica anuală s-a menținut la 11%. Împrumuturile în lei au crescut pe sold cu 1,3% față de februarie, la 61,1 miliarde de lei, iar rata anuală de creștere s-a menținut aproape de 20%. Creditele noi în lei pentru locuințe au scăzut doar ușor, de la 1,25 miliarde de lei în martie la 1,1 miliarde de lei în aprilie. Creditarea firmelor a trecut și ea în teritoriu negativ, cu o scădere a soldului de 1% față de martie, la 117,1 miliarde de lei. Creditele în lei pentru companii s-au redus ca sold cu 1,2%, la 66,8 miliarde de lei, evoluție ce a dus dinamica anuală aproape de 0. Împrumuturile în valută și-au diminuat soldul cu 1%, ajungând la echivalentul a circa 10,4 miliarde de euro. Împrumuturile noi în lei pentru companii s-au redus în aprilie la 2 miliarde de lei, față de 2,5 miliarde de lei în martie, acesta fiind cel mai slab rezultat din ultimele 14 luni. Creditele noi în euro au scăzut de la 319 milioane de euro în martie la 262 de milioane de euro în aprilie, în timp ce împrumuturile noi în dolari americani au scăzut doar nesemnificativ de la 42 de milioane de dolari la 41 de milioane de dolari. 
Economia Greciei s-ar putea contracta cu până la 13% anul acesta	Economia Greciei s-ar putea contracta cu 10% - 13% anul acesta, în urma măsurilor de izolare impuse pentru a opri răspândirea pandemiei de coronavirus (COVID-19), dar Guvernul va adopta măsuri pentru a atenua impactul, a afirmat miercuri ministrul de Finanțe, Christos Staikouras, transmite Reuters. În luna august 2018, Grecia a pus punct celui de-al treilea program de asistență internațională, revenind pe piețele financiare pentru prima dată după 2010. Economia, afectată de criza datoriilor suverane, poate face față unui posibil al doilea val de infecții în toamnă, a declarat Christos Staikouras, la postul elen de radio Real FM. Acesta a adăugat că Executivul va sprijini afacerile și va proteja locurile de muncă, adoptând măsuri care ar putea reduce cu opt puncte procentuale din estimata recesiune, scrie Agerpres. 
ASF:  Risc de decuplare între evaluarea de piață a activelor și evoluția economiei reale	Comisia Națională de Strategie și Prognoză estimează, conform ultimei analize efectuate, că în acest an economia României se va contracta (-4,2%), față de anul 2019, pe fondul scăderii activității în industrie (-9,1%), agricultură (-21,2%) și servicii (-2%). Și prognozele Fondului Monetar Internațional și ale Comisiei Europene privind evoluția economiei românești indică scăderi cu 4,8%, respectiv cu 5,2%, pentru sfârșitul acestui an, în comparație cu anul 2019. Totodată, deficitul bugetar crește la 96 miliarde lei, 9,1% din PIB, potrivit proiectului de rectificare bugetară. Noua estimare de deficit bugetar se bazează pe o scădere a economiei cu 4,2% în acest an. Cele 5 miliarde în plus față de precedenta estimare de deficit bugetar, de 91 miliarde lei, 8,6% din PIB, reprezintă în principal venituri care nu vor mai fi încasate în acest an, ca urmare a extinderii până la 25 decembrie a facilității fiscale de amânare la plată a obligațiilor fiscale, se arată într-o analiză a Autorității de Supraveghere Financiară (ASF). Bazat pe execuția bugetară de până acum, Ministerul Finanțelor propune o rectificare de 9% din PIB, 96 miliarde lei, din estimarea că nu vor mai fi încasate 4,2 miliarde lei pe finalul anului. Suma de 4,2 miliarde de lei reprezintă venituri care nu vor fi încasate, ca urmare a extinderii până la 25 decembrie, a facilității care oferă firmelor posibilitatea să amâne, fără dobânzi, penalități sau executări, plata obligațiilor fiscale. Pandemia COVID - 19 a afectat destul de serios și economiile statelor Uniunii Europene. Spre exemplu, Spania va înregistra la sfârșitul acestui an o scădere economică de 12,4%, conform estimărilor Comisiei Europene, în timp ce economia Italiei se va contracta cu aproape 10%, față de anul 2019, potrivit acelorași prognoze. Și piețele bursiere europene au reacționat negativ în ședința din data de 18 noiembrie, pe fondul îngrijorărilor privind creșterea cazurilor de îmbolnăviri cu SARS-CoV-2 din întreaga regiune, care vor opri redresarea economică, chiar dacă au existat anumite evoluții pozitive punctuale ca urmare a știrilor privind descoperirile vaccinului împotriva COVID-19. Conform tabloului riscurilor pentru valorile mobiliare din UE, emis de ESMA, există în continuare riscul decuplării între evaluarea de piață a activelor și evoluția economiei reale. În al treilea trimestru al anului 2020, piețele financiare din UE au continuat redresarea, iar prețurile de pe piețele de acțiuni au crescut și mai mult. Există semnalele unei diferențieri sectoriale și geografice puternice în cadrul piețelor financiare, sectorul instrumentelor cu venit fix înregistrând creșteri ale prețurilor de-a lungul diverselor segmente cum ar fi piețele emergente, gradul de investire și randamentele ridicate. Retrogradările de rating de credit au încetinit, iar fondurile de investiții au înregistrat intrări de capital de-a lungul claselor de active, mai ales pentru fondurile de obligațiuni. Aceste evoluții, analizate împreună, subliniază riscul continuu al decuplării între prețurile activelor și fundamentele economice. În același timp, nivelul de stres în cadrul sistemului financiar european, conform indicatorului compozit calculat de Banca Centrală Europeană, a crescut comparativ cu cel înregistrat săptămâna trecută, ceea ce indică faptul că pandemia COVID-19 taie din ce în ce mai acut oxigenul economiilor europene. Raportul săptămânal de tendințe și riscuri pe piețele financiare, elaborat de Autoritatea de Supraveghere Financiară, reprezintă o radiografie a evoluției principalilor indicatori macroeconomici și a indicilor bursieri la nivel local și global. Mai multe detalii despre riscurile și tendințele săptămânii pe piețele financiare găsiți în ediția nr. 46/18. 11. 2020 - Raportul Tendințe și riscuri pe piețele financiare locale și internaționale, ce poate fi accesat AICI
ULTIMA ORĂ Deficitul bugetar urcă la 6,7% din PIB. Comisia de prognoză estimează o contracție a economiei de 1,9%	Deficitul bugetar se va situa anul acesta la 72,5 miliarde de lei, reprezentând 6,7% din PIB, a anunțat astăzi ministrul Finanțelor, Florin Cîțu, în contextul în care bugetul se află sub presiune semnificativă din cauza creșterii cheltuielilor, mai ales în sectorul de sănătate și muncă, dar și din cauza diminuării veniturilor ca urmare a impactului economic al restricțiilor impuse pentru combaterea răspândirii coronavirusului. Anterior, în bugetul pentru anul 2020, deficitul bugetar era prognozat la 3,6% din PIB, dar în contextul unei creșteri economice care era planificată la 4,1% din PIB. În prezent, economiștii estimează scădere economică și deficit bugetar care ar putea ajunge, într-o recesiune mai severă, la 8% din PIB. "Coordonatele macro de la care pornim sunt următoarele. În acest moment, Comisia Națională de Strategie și Prognoză estimează că pentru 2020 economia va avea o contracție de -1,9% din PIB și un deflator de 4,1%. Asta înseamnă o creștere generalizată a prețurilor în economie. În aceste condiții, deficitul bugetului general consolidat crește de la 40,5 miliarde lei la 72,5 miliarde lei, ceea ce înseamnă un deficit estimat pentru anul acesta de 6,7% din PIB. acestea sunt estimări pe care le facem în acest moment", a declarat ministrul într-o conferință de presă. După conferința de presă, ministrul a transmis că la rectificare nu s-a umblat la sumele prevăzute pentru majorarea pensiilor în toamnă. Majorarea pensiilor cu circa 40%, prevăzută de legislație pentru această toamnă, este criticată de mult timp de economiști, dar mai ales în ultima perioadă, având în vedere povara foarte mare pe care o pune pe bugetul statului. Rectificarea bugetară propusă Guvernului și aprobată în ședința de joi se bazează pe noua estimare a Comisiei Naționale de Strategie și Prognoză care indică o contracție de 1,9% a economiei Roimâniei în 2020. În condițiile unui deflator PIB de 4,1%, valoarea nominală a produsului intern brut estimat coboară de 1. 082,1 miliarde lei, față de 1. 129,2 miliarde lei cât s-a avut în vedere la bugetul inițial, potrivit unui comunicat al Ministerului Finanțelor. Deficitul bugetului general consolidat crește în sumă absolută de la 40,54 miliarde lei la 72,5 miliarde lei, respectiv cu 32 miliarde lei, pe fondul unei diminuări cu 19,5 miliarde de lei a veniturilor totale și a unei majorări de 12,5 miliarde lei a cheltuielilor totale. Influența negativă a veniturilor din economia internă, cauzată în mare parte de facilitățile fiscale acordate, este estimată la 23 de miliarde lei, dar o parte va fi compensată prin intrări suplimentare de 3,9 miliarde lei venituri din fonduri europene pentru decontarea sumelor utilizate în măsurile de combatere a coronavirusului COVID-19. Cea mai amplă scădere este așteaptată la încasările din contribuții de Asigurări Sociale (8,36 miliarde lei), ca urmare a măsurilor privind șomajul tehnic și a reducerii sau opririi activității în unele sectoare. Reducerea și închiderea unor activități va impacta și pe încasările din TVA (- 5,6 miliarde lei), accize (- 2,7 miliarde lei) sau impozit pe profit (- 2,3 miliarde lei). Influențele pe principalii ordonatori de credite ai bugetului de stat se prezintă astfel: Anterior, ministrul Finanțelor a declarat în conferința de presă că din economia internă, Ministerul Finanțelor estimează că va încasa mai puțin cu 23,2 miliarde lei. De la Comisia Europeană, Guvernul estimează că va primi 3,8 miliarde lei pe partea de venituri, astfel că rezultă o scădere a veniturilor de 19,4 miliarde lei. Alte cifre ale rectificării pe partea de venituri, prezentate de ministru: Cheltuielile bugetului general consolidat cresc cu 12,5 miliarde lei: Ministerul Muncii primește 8,1 miliarde lei, iar cel al Sănătății, 3,8 miliarde lei. Acestea sunt cele două ministere care primesc fonduri la actuala rectificare bugetară. Ieri, Fondul Monetar Internațional (FMI) a estimat că economia României se va contracta cu 5% în 2020, pe fondul crizei provocate de pandemia de coronavirus. La nivel mondial, “Marele Blocaj” economic este așteptat să declanșeze cea mai severă recesiune de la Marea Depresiune din anii ’30. Pe de altă parte, săptămâna trecută, Banca Mondială a estimat că economia României va continua să crească în 2020, în pofida impactului generat de pandemia de coronavirus, însă a avertizat că riscul unei recesiuni este ridicat, în special din cauza înrăutățirii climatului extern. Poziția fiscală s-a deteriorat semnificativ începând cu luna martie, în contextul în care restricțiile dure impuse de autorități au condus la oprirea totală sau parțială a unor părți importante ale economiei. În consecință, veniturile statului au scăzut. De asemenea, autoritățile au acordat și unele înlesniri firmelor, pentru a susține lichiditatea în mediul de business. Alte măsuri de sprijin, dar cu impact asupra finanțelor publice sunt și cele pentru susținerea angajaților, prin introducerea șomajului tehnic suportat de către stat. 
Țara care a decis să impoziteze mai mult ”bogații” pentru a avea bani în lupta cu COVID-19	
Senatul argentinian a votat, după Camera Deputaţilor, o lege care instituie un impozit extraordinar asupra marilor averi care afectează circa 12. 000 de persoane, în scopul combaterii epidemiei de coronavirus şi a ajutorării micilor întreprinderi defavorizate, relatează AFP. Acest impozit apărat de majoritatea care îl susţine pe preşedintele Alberto Fernandez ar trebui să aducă la buget circa trei miliarde de dolari. "Nimeni nu va trebui să vândă maşini sau pământuri", a dat asigurări directoarea autorităţii fiscale argentiniene, Mercedes Marco del Pont, într-o ţară în care bogăţia este deţinută în primul rând de marii producători agricoli, conform Agerpres. ro. Impozitul nu va afecta decât aproape 12. 000 de contribuabili, deţinătorii unor lichidităţi superioare de 25 de ori acestei taxe, potrivit sursei citate. Noul impozit a fost totuşi criticat dur de opoziţia liberală din mişcarea "Juntos por el Cambio" a fostului preşedinte Mauricio Macri, care îl consideră o "confiscare". Circa 40,9% din cele 44 de milioane de locuitori trăiesc sub pragul sărăciei, rata şomajului depăşind 10%, în timp ce economia se află în recesiune din 2018. Produsul Interne Brut (PIB) ar urma să scadă cu 11% în acest an, potrivit Băncii centrale, în special din cauza epidemiei care s-a soldat cu peste 39. 000 de morţi şi 1,5 milioane de persoane contaminate. Circa 20% din încasările provenite din acest impozit vor merge cu titlu de ajutor la sistemul de sănătate, 20% ca ajutor pentru IMM-uri, 15% la ajutoare sociale, 20% vor finanţa burse pentru studenţi şi 25% întreprinderile din sectorul gazelor naturale. Cea mai importantă asociaţie patronală din Argentina, Asociaţia argentiniană a antreprenorilor (AEA), a criticat măsura care, susţine ea, "afectează proprietatea privată, loveşte investiţiile, producţia şi angajările şi provoacă o mare descurajare". Preşedintele puternicei Societăţii rurale argentiniene, care îi reprezintă pe producătorii agricoli, a spus că se teme ca această taxă "extraordinară" să nu devină permanentă. "Se doreşte prezentarea acestui impozit ca o contribuţie a celor mai bogaţi, dar ştim ce se întâmplă cu aceste taxe unice, ele sunt aici pentru totdeauna", a declarat el. Însă din punctul de vedere a lui Hernan Letcher, directorul Centrului de studii economice (CEPA), această taxă nu are nimic specific Argentinei, când "cel puţin 11 ţări din Europa şi America latină" încearcă să reducă inegalităţile prin impozitare. 
Sfaturi financiare utile în perioada pandemiei	
Cu toții trecem prin pandemia de Coronavirus, care ne-a modificat considerabil viața. Începând cu școlile și joburile care se desfășoară în mare parte în sfera online și până la închiderea restaurantelor în interior, țara noastră se confruntă cu o situație fără precedent. Din acest motiv, nu doar domeniul medical a avut de suferit, ci și cel financiar. Pentru a sta liniștit până când această situație neplăcută va lua sfârșit, trebuie să iei în calcul câteva recomandări financiare, care îți vor prinde bine în perioada pandemiei. Află care sunt sfaturile utile de care poți ține cont, din următorul articol. Pune bani deoparte În această perioadă delicată, este bine să pui deoparte niște bani. Astfel, creează un fond de rezervă unde să aduni banii pe care nu îi mai cheltui în această perioadă pe transport sau pe ieșirile în oraș. Un comportament financiar corect implică renunțarea la shoppingul făcut din plictiseală sau din impuls. De pildă, atunci când mergi la supermarket, cumpără doar ce ai trecut pe listă, pentru a reuși să pui și niște bani deoparte. Cumpărăturile în exces nu vor duce decât la expirarea produselor și la risipirea banilor din conturi. Investește doar în articole de care ai nevoie Pentru a evita o posibilă criză economică, trebuie să ții cât mai mult de banii de care dispui. Astfel, încearcă să nu faci cheltuieli inutile și să investești doar în obiectele de care ai reală nevoie, în afară de hrană. Laptopul s-a stricat și ai nevoie de el pentru job? Merită să cauți cea mai bună ofertă, astfel încât să te bucuri de un dispozitiv performant. Pentru că a venit sezonul rece, poți să cumperi și articole vestimentare și încălțăminte care să-ți ofere confort atunci când temperaturile scad. De pe lista ta nu ar trebui să lipsească paltoanele, puloverele pufoase și bocancii rezistenți la apă. Achită la timp toate facturile Deși nu este o perioadă benefică pentru nimeni, nu uita să-ți achiți toate facturile și creditele la timp. În caz contrar, riști ca la sumele pe care le ai de plătit să se adauge și altele noi, sub forma unor taxe de penalizare. În acest fel, îți vei majora cheltuielile fără să-ți dai seama. Pentru a te asigura că nu ai omis plata vreunei facturi, ia-ți o zi pe lună în care să le verifici cu atenție și să le achiți. Caută și alte surse de venitDacă banii pe care îi câștigi în fiecare lună nu îți mai ajung, caută alternative la jobul de zi cu zi. În acest mod, vei reuși să îți suplimentezi veniturile lunare în timpul pandemiei. De exemplu, dacă ai acumulat suficientă experiență într-un anumit domeniu, poți alege să devii trainer. Vei câștiga bani în plus și le vei împărtăși și altora din experiența ta. Dacă îți plac limbile străine dar nu ai avut ocazia să lucrezi în domeniu, poți alege să faci traduceri pentru diferite firme, astfel încât să iei niște bani în plus. Încearcă să reduci costurile lunare Indiferent de situație, analiștii financiari te îndeamnă să-ți reduci cheltuielile, acolo unde este posibil. Ai un card la un supermarket care îți oferă discounturi de fiecare dată când cumperi ceva? Ai primit un cod de reducere pentru un produs care îți trebuie? Profită de toate aceste oportunități. Chiar dacă pe moment nu îți dai seama, la finalul lunii vei vedea că ai făcut alegeri înțelepte și că ai redus cheltuielile. Pandemia a afectat întreaga lume și a modificat comportamentul financiar al consumatorilor. Ține cont de sugestiile noastre și asigură-te că nu rămâi fără bani în această perioadă. 
Peste un miliard de oameni ar putea trăi în sărăcie extremă din cauza COVID-19	Peste 1 miliard de persoane ar putea trăi în sărăcie extremă până în 2030 din cauza efectelor pe termen lung ale pandemiei de coronavirus, potrivit unui studiu publicat de ONU. Această cifră ar putea fi atinsă dacă revenirea la normal este prelungită şi criza economică persistă, aruncând încă 207 milioane de persoane în sărăcie, potrivit Programului Naţiunilor Unite pentru Dezvoltare (PNUD). Conform Agerpres, potrivit unui scenariu "de bază" luând în considerare ratele actuale de mortalitate şi proiecţiile recente de creştere ale Fondului Monetar Internaţional, studiul arată că alte 44 milioane de persoane vor trăi sub pragul de sărăcie în următorii 10 ani. Cu toate acestea, creşterea sărăciei extreme poate fi evitată, notează PNUD, făcând referire la investiţii în programe de asistenţă socială, guvernanţă, digitalizare şi o economie verde. "Pandemia COVID-19 este un punct critic şi ceea ce aleg liderii acum ar putea conduce lumea în direcţii foarte diferite", a declarat administratorul PNUD Achim Steiner într-un comunicat de presă. "Avem ocazia să investim într-un deceniu de acţiuni care nu numai că ajută oamenii să se recupereze după COVID-19, dar restabileşte calea de dezvoltare a omenirii şi planetei către un viitor mai corect, mai rezistent şi verde", a notat el. 
România împrumută 2,5 mld. de euro de pe piețele externe în ultima tranzacție de anul acesta	România a atras 2,5 miliarde de euro de pe pieţele externe de capital la costuri atractive, a anunţat Ministerul Finanţelor Publice, menţionând că emisiunea de euroobligaţiuni lansată în data de 24 noiembrie 2020 de MFP s-a bucurat de un interes extrem de mare din partea investitorilor, ceea ce reconfirmă statutul României de emitent important în zona Europei Centrale şi de Est. Tranzacţia a marcat şi o serie de performanţe notabile în istoria emisiunilor realizate de România pe pieţele externe de capital: "Cu toate că trecem printr-o perioadă extrem de dificilă, marcată de extinderea pandemiei COVID-19, prin succesul înregistrat de această ultimă tranzacţie din 2020, România a dovedit că se bucură în continuare de o încredere sporită din partea comunităţii internaţionale a investitorilor. Împrumutul contractat va fi utilizat pentru acoperirea nevoilor de finanţare în creştere, rezultate din deficitul bugetar şi volumul refinanţării datoriei publice, dar şi pentru prefinanţarea nevoilor din anul 2021. Priorităţile actualului Guvern rămân combaterea efectelor sanitare şi sociale negative generate de criza coronavirusului SARS-CoV-2, precum şi relansarea economică a României", a declarat ministrul Finanţelor Publice, Florin Cîţu. Valoarea totală a emisiunii este de 2,5 miliarde euro, cu o subscriere finală de 11,6 miliarde euro, prin participarea unui număr de peste 650 de investitori. Fondurile aferente acestei tranzacţii au fost încasate miercuri, 2 decembrie, anul curent. Emisiunea a fost realizată în două tranşe, din care 1 miliard euro cu maturitatea de 9 ani, cu un randament de 1,468% şi o rată de dobândă de 1,375% pe an, şi 1,5 miliarde euro cu maturitatea de 20 ani, cu un randament de 2,650% şi o rată de dobândă de 2,625% pe an. Conform MFP, strategia de execuţie a emisiunii a permis reducerea graduală a costurilor, pe fondul unei suprasubscrieri masive pentru cele două tranşe. Faţă de valorile cu care au fost lansate iniţial în piaţă cele două tranşe, de 210 puncte de bază peste cotaţia de referinţă Mid-Swap pentru maturitatea de 9 ani şi randamentul de 3,00% pentru maturitatea de 20 ani, costurile au fost reduse cu 35 puncte de bază pentru fiecare tranşă, obţinându-se în final prime negative de emisiune de 5 puncte de bază, atât pentru maturitatea de 9 ani, cât şi pentru maturitatea de 20 ani. Baza investiţională a tranzacţiei a fost diversificată, atât din punct de vedere geografic, cât şi din punct de vedere al tipurilor de investitori. În ambele tranşe se observă preponderenţa investitorilor de tip "real money", respectiv fonduri de active administrate privat şi bănci comerciale şi participarea în proporţie de peste 50% a marilor investitori activi pe pieţele internaţionale de capital din SUA, Marea Britanie şi Germania în ambele tranşe. În ceea ce priveşte distribuţia geografică a investitorilor, pentru maturitatea de 9 ani (cu scadenţă la 2 decembrie 2029), aceasta a fost următoarea:  SUA - 27%, Marea Britanie - 19%, România - 19%, Germania - 9%, restul CEE - 7%, ţările nordice - 5%, Austria şi Elveţia - 5%, Franţa - 3%, Europa de sud - 3%, Benelux - 2% şi Asia - 1%. Pentru maturitatea de 20 ani, distribuţia geografică a investitorilor a fost următoarea:  Marea Britanie - 43%, SUA - 18%, România - 11%, Germania - 5%, Austria şi Elveţia - 5%, ţările nordice - 4%, Franţa - 3%, restul CEE (exclusiv România) - 3%, Europa de sud - 3%, Benelux - 3%, Asia - 1% şi restul regiunilor - 1%. Distribuţia pe categorii de investitori pentru maturitatea de 9 ani a fost preponderent către fonduri de active administrate privat, respectiv 67%, 22% către bănci comerciale şi private, 5% către fonduri de pensii şi companii de asigurări, 3% instituţii oficiale şi bănci centrale, respectiv 3% fonduri de investiţii. Pentru maturitatea de 20 ani, distribuţia în funcţie de tipul investitorilor a fost următoarea:  fonduri de active administrate privat 75%, fonduri de pensii şi companii de asigurări 9%, bănci comerciale şi private 7%, fonduri de investiţii 5%, instituţii oficiale şi bănci centrale 3%, alţii 1%. Tranzacţia a fost intermediată de Citigroup Global Markets Limited, Erste Group Bank, ING Bank, J. P. Morgan Securities şi UniCredit Bank 
Comisia Europeană aprobă schema României de 4,4 mil. euro pentru compensarea operatorilor aeroporturilor regionale	Comisia Europeană a aprobat, în conformitate cu normele UE privind ajutoarele de stat, schema de ajutor a României de 21,3 milioane de lei (aproximativ 4,4 milioane de euro) în vederea compensării operatorilor aeroporturilor regionale pentru pagubele suferite din cauza pandemiei de coronavirus (Covid-19), se arată într-un comunicat publicat de Executivul comunitar, preluat de Agerpres. Pentru a limita răspândirea pandemiei, din 16 martie 2020 autorităţile de la Bucureşti au impus suspendarea graduală a majorităţii zborurilor comerciale către şi dinspre România. Din cauza interzicerii zborurilor şi a restricţiilor de călătorie în alte state, companiile aeriene care operează pe aeroporturile regionale româneşti şi-au redus gradual cursele aeriene programate, culminând cu până la oprirea totală a operaţiunilor lor, în 25 martie 2020. Până în 17 iunie 2020 nu au avut loc zboruri comerciale internaţionale pe aceste aeroporturi, astfel încât traficul de pasageri a fost aproape de zero. Operaţiunile de trafic aerian au început să fie reluate din iulie 2020. Conform schemei, de care vor beneficia operatorii aeroporturilor româneşti cu un trafic anual de pasageri între 200. 000 şi trei milioane, autorităţile de la Bucureşti vor putea compensa acele aeroporturi pentru pierderile nete suferite în perioada 16 martie - 30 iunie 2020, din cauza măsurilor restrictive asupra serviciilor de transport aerian intern şi internaţional implementate de România şi de alte ţări. Sprijinul public va lua forma granturilor directe, precizează Comisia Europeană. Comisia Europeană a evaluat măsura conform cu Articolul 107(2)(b) din Tratatul privind funcţionarea Uniunii Europene (TFEU), care permite Executivului comunitar să aprobe măsurile de ajutor de stat acordate de statele membre pentru a compensa anumite companii pentru pagubele directe provocate de evenimentele excepţionale, cum ar fi pandemia de coronavirus. Comisia Europeană a constatat că măsura va compensa paguba care este direct legată de pandemia de coronavirus şi că măsura este proporţională, deoarece compensaţia preconizată nu depăşeşte ceea ce este necesar pentru repararea prejudiciului. Pe această bază, Comisia a aprobat măsura în temeiul normelor UE privind ajutoarele de stat. În temeiul Orientărilor Comisiei privind ajutoarele de stat pentru salvarea şi restructurarea întreprinderilor, statele membre pot să sprijine întreprinderile aflate în dificultate, cu condiţia, în special, ca măsurile de sprijin public să fie limitate în timp şi ca amploare şi să contribuie la realizarea unui obiectiv de interes comun. Ajutorul pentru salvare poate fi acordat pentru o perioadă de maximum şase luni, timp în care compania să găsească soluţii de ieşire din situaţia de urgenţă. 
Indicatorul de Încredere Macroeconomică al CFA a scăzut în octombrie cu 2,3 puncte	Indicatorul de Încredere Macroeconomică al Asociaţiei CFA România a scăzut în octombrie faţă de luna anterioară cu 2,3 puncte, până la valoarea de 32,1 puncte. Faţă de aceeaşi lună a anului anterior, indicatorul a scăzut cu 22,4 puncte, potrivit CFA România. Această evoluţie s-a datorat componentei de condiţii curente a Indicatorului. Astfel, Indicatorul condiţiilor curente a scăzut faţă de luna anterioară cu 13,2 puncte, până la valoarea de 19,9 puncte (faţă de aceeaşi lună a anului anterior, Indicatorul condiţiilor curente a scăzut cu 45,2 puncte), conform Agerpres. ro. Indicatorul anticipaţiilor a crescut cu 3,2 puncte faţă de luna anterioară, până la valoarea de 38,2 puncte (comparativ cu aceeaşi lună a anului anterior, Indicatorul anticipaţiilor a scăzut cu 11,0 puncte). În ceea ce priveşte cursul de schimb euro/lei, toţi participanţii la sondaj anticipează o depreciere a leului în următoarele 12 luni (comparativ cu valoarea actuală). Astfel, valoarea medie a anticipaţiilor pentru orizontul de şase luni este de 4,9398, în timp ce pentru orizontul de 12 luni valoarea medie a cursului anticipat este 5,0102 lei pentru un euro. Rata anticipată a inflaţiei pentru orizontul de 12 luni (noiembrie 2021/noiembrie 2020) a înregistrat o valoare medie de 2,68%. Este de remarcat că peste 60% dintre participanţii la sondaj consideră preţul proprietăţilor imobiliare din marile oraşe ca fiind supraevaluat. Din luna aprilie a acestui an, în cadrul sondajului au fost adăugate şi întrebări suplimentare, referitoare la impactul crizei coronavirusului asupra economiei naţionale, iar rezultatele pentru luna octombrie 2020 relevă:  durata impactului economic al cornavirusului - cea mai mare parte a respondenţilor (peste 67%) anticipează că acesta se va resimţi puternic până în trimestrul III al anului 2021;   deficitul bugetului de stat anticipat pentru anul 2020:  valoarea medie a anticipaţiilor este 8,6%;   evoluţia, în termeni reali a PIB în anul 2020:  valoarea medie a anticipaţiilor este -5%. În ceea ce priveşte rata şomajului la finalul anului 2020:  valoarea medie a anticipaţiilor este 6,7%. Pentru anul 2021, anticipaţiile de evoluţie în termeni reali a PIB sunt de +2,9%. Indicatorul de Încredere Macroeconomică a fost lansat de Asociaţia CFA România în luna mai 2011 şi reprezintă un indicator prin intermediul căruia organizaţia doreşte să cuantifice anticipaţiile analiştilor financiari cu privire la activitatea economică în România pentru un orizont de timp de un an. De asemenea, sondajul în baza căruia este calculat Indicatorul include şi întrebări referitoare la evaluarea condiţiilor curente macroeconomice. Prin modul de realizare, acest sondaj cuprinde atât elemente specifice unui indicator de sentiment (încredere) care arată percepţia grupului de analişti din comunitatea CFA din România privind evoluţia pieţelor financiare, a mediului de afaceri, a randamentelor şi riscurilor, cât şi un indicator fundamental de prognoză privind evoluţiile cursului de schimb, a ratelor dobânzilor şi inflaţiei. Sondajul este realizat în ultimă săptămână a fiecărei luni, iar participanţii sunt membri ai Asociaţiei CFA România şi candidaţii pentru nivelurile II si III ale examenului CFA. Indicatorul de Încredere Macroeconomică a fost lansat de Asociaţia CFA România în luna mai 2011 şi reprezintă un indicator prin intermediul căruia organizaţia doreşte să cuantifice anticipaţiile analiştilor financiari cu privire la activitatea economică în România pentru un orizont de timp de un an. De asemenea, sondajul în baza căruia este calculat Indicatorul include şi întrebări referitoare la evaluarea condiţiilor curente macroeconomice. 
ING, despre economie și pandemie în 2021:  Urmează o iarnă întunecată, după care se vede răsăritul	Perioadele de lockdown vor avea efectele dorite, creșterea numărului de cazuri COVID-19 la nivel global va înceta chiar înainte de Crăciun, guvernele nu vor mai închide sectoare întregi ale economiei, în vreme ce primele doze de vaccin vor fi distribuite către populație chiar din prima jumătate a anului viitor – așa arată cel mai optimist scenariu cu privire la pandemie trasat de Carsten Brzeski, Global Head of Macro în cadrul ING Bank. Vreți să vedeți cum arată și versiunea ”întunecată” a acestul film?Strict referitor la economia românească, economiștii ING anticipează o scădere a PIB de 5,5% în 2020, urmată de creșteri economice de 4,1% și 4% în 2020 și, respectiv, în 2021. Inflația anticipată pentru acest an este de 3,6%, urmată de procente de 2,8%, respectiv 2,5% în următorii doi ani. Dacă orice vaccin va fi lansat la scară largă în prima jumătate din 2021, avem speranța că majoritatea economiilor vor reveni la normalitate. Carsten Brzeski, Global Head of Macro ING BankÎn ceea ce privește evoluția leului, ING are o țintă de 4,87 lei/euro pentru finalul acestui an, urmată de o depreciere constantă dar modestă în 2021, până la 4,92 lei/euro. BNR anunțase marți un curs oficial de 4,873 lei pentru un euro. Toate cifrele din tabel reprezintă estimări ING BankCitiți și România a avut o creştere economică de 5,6% în trimestrul trei din 2020”Privind la viitor, putem în sfârșit să vedem și semnale pozitive. Progrese cu privire la vaccinurile împotriva COVID-19 sunt anunțate aproape în fiecare săptămână. Dacă orice vaccin va fi lansat la scară largă în prima jumătate din 2021, avem speranța că majoritatea economiilor vor reveni la normalitate. Totuși, pentru multe țări europene și probabil și pentru SUA, lucrurile mai întâi se vor înrăutăți înainte de a înregistra o evoluție cu adevărat pozitivă”, spune Carsten Brzeski, într-o notă adresată investitorilor. Potrivit acestuia, guvernele vor impune în lunile de iarna perioade severe de lockdown, răbdarea populației urmând să fie din nou testată. De asemenea, băncile centrale și guvernele vor fi nevoite să ofere susținere monetară populației și mediului de afaceri în această perioadă. Dincolo de un an 2020 nebun, analiștii ING Bank au trasat o serie de scenarii care anticipeaza într-un mod mai mult sau mai puțin optimist evoluția pandemiei, a restricțiilor impuse de guverne, dar și a progreselor în materie de vaccinuri anti-COVID. Scenariul A (cel mai pozitiv):  Perioadele de lockdown vor avea efectele dorite. Numărul de noi cazuri COVID-19 scade. Sectoarele economice închise se redeschid după doar o scurtă perioadă de lockdown. Capacitățile de testare rapidă cresc iar o creștere controlabilă a velului de îmbolnăviri permite o mai bună urmărire a urmăririi contactelor în rândul populației până la momentul lansării unui vaccin. Scenariul B (pe care analiștii ING îl cred cel mai probabil):  Restricții dure până la Crăciun. Restaurantele și o parte din HoReCa se redeschide, însă regulile privind distanțarea socială vor fi mai stricte decât anterior. Un vaccin va începe să fie distribuit în primul semestru din 2021. Scenariul C (cel mai negativ):  Perioadele de lockdown rămân în vigoare și în anul 2021 sau devin mai stricte (acolo unde nu erau foarte dure). Încetinirea creșterii numărului de noi cazuri întârzie până în aprilie-mai 2021. Regulile foarte stricte privind distanțarea socială împiedică o adevărată revenire a turismului și HoReCa până în primăvară. Citiți și Explozia de cazuri COVID în Europa îi pune pe gânduri pe economiștiScenariul I (cel mai optimist):  Mai multe vaccinuri vor fi disponibile. Lansarea la scară largă începe în 2021. Primele aprobări ale vaccinurilor au loc la finalul anului 2020. Măsurile de distanțare socială sunt complet eliminate începând cu al doilea semestru din 2021. Scenariul II:  Câteva vaccinuri sunt viabile. Lansare la scară largă diferențiată, în funcție de țară. Țările mai bine poziționate în lista de așteptare primesc mai repede vaccinul și renunță mai rapid la măsurile de distanțare socială. Scenariul III:  Faza a 3-a (ultima fază) a testării vaccinurilor este dezamăgitoare. Un nou potențial vaccin eficient apare abia la finalul anului 2021. Perioadele intermitente de lockdown și distanțare socială continuă în până în 2022 sau chiar mai târziu. În funcție de care dintre scenariile de mai sus se vor adeveri, ING anticipează o creștere economică ce poate varia în 2021 între 6,1% și -0,5% în zona euro. Toate țările din ECE vor înregistra o creștere economică negativă și activitate redusă în T1 2021. În Europa Centrală și de Est (ECE), regiune care include și România, analiștii ING se așteaptă la o puternică revenire economică în trimestrul al doilea din 2021, după o iarnă dificilă, dominată de restricții. ”O a doua perioadă de recesiune este acum evidentă în regiune, pe măsură ce valul al doilea al pandemiei și restricțiile impuse în Europa vor lovi atât cererea internă cât și exporturile. Toate țările din ECE vor înregistra o creștere economică negativă (de la trimestru la trimestru) și activitate redusă în T1 2021. Revenirea este așteptată să aibă loc în al doilea trimestru din 2021, perspectivele unui vaccin reducând șansele unei evoluții economice negative în S2 2021. În plus, noile fonduri UE vor reprezenta o ”plasă de aterizare” pentru creșterea economică din regiune, chiar dacă efectele acestor fonduri se vor vedea abia începând cu 2022”, concluzionează analiștii ING. România a consemnat o scădere economică de 6% în trimestrul 4 din 2020, raportat la perioada similară din 2019, însă faţă de trimestrul anterior a înregistrat o creştere de 5,6%, potrivit datelor semnal ale Institutului Naţional de Statistică, publicate săptămâna trecută. 
Florin Cîțu, Ministrul Economiei:  Nu dorim să închidem economia pentru că am ajunge la faliment	
„Obiectivul autorităţilor este de a nu închide economia, pentru că ar fi reţeta clară către faliment”, a anunţat ministrul Finanţelor, Florin Cîţu. Agerpres notează că, potrivit şefului de la Finanţe, nici în perioada martie - aprilie România nu a închis toată economia, în condiţiile în care sectorul construcţiilor a funcţionat, însă chiar şi aşa costurile au fost foarte mari, de aproximativ două puncte procentuale din Produsul Intern Brut"Soluţia nu este închiderea economiei pentru că avem nevoie ca economia să funcţioneze, avem nevoie de venituri la buget, avem nevoie ca acei bani să se ducă înapoi în economie. Obiectivul nostru este de a nu închide economia, nu vrem să închidem economia pentru că asta este reţeta clară spre faliment. Costul acelor două luni de zile (martie, aprilie, n.r.) a fost de aproape două puncte procentuale din PIB, din creşterea economică, enorm în acea perioadă", a subliniat Florin Cîţu, la B1TV. În aceste condiţii, ministrul consideră că se poate merge cu economia deschisă, însă cu reguli clare, pe care le solicită, de altfel, toţi antreprenorii. "Cred că putem merge în perioada următoare cu economia deschisă, dar cu reguli clare. Toţi antreprenorii ne cer reguli clare. Cum să-şi ţină compania deschisă, cum să vină oamenii la muncă şi să poată să funcţioneze în condiţiile de acum, poate cu mai puţini oameni, dar să nu mai închidem economia de tot. Acesta este obiectivul, să rămânem cu economia deschisă, poate la o capacitate mai mică, dar să nu închidem economia. Şi asta a fost şi discuţia cu HoReCa. Am spus că rămân deschise 30% etc. ", a precizat sursa citată. Pe de altă parte, ministrul Finanţelor a punctat că nu se poate cere totul de la Guvern, iar oamenii trebuie să fie responsabili. "Nu putem cere totul de la guvern. Noi dăm nişte linii directoare dar trebuie să fim responsabili. Lucrăm cu foarte puţini oameni aici la minister, mai mulţi acasă. Îi schimbăm, îi rotim. Am departamente foarte importante, de unde se fac plăţi, trezorerie ş. a. m. d. , nu îmi permit ca oamenii toţi să fie bolnavi. Depinde de noi cât de buni manageri suntem", a susţinut Cîţu. El a menţionat, în context, că politica fiscală ar trebui să fie proactivă, amintind de suma de 35 miliarde de lei injectată în economie până acum. Florin Cîţu a mai spus că autorităţile au învăţat foarte mult din perioada de început a crizei sanitare (martie - aprilie) şi a subliniat că ţara nu ar fi mers către acel lockdown dacă rezervele nu ar fi fost goale. "Am învăţat foarte mult din perioada martie - aprilie. România este ţara care nu a închis toată economia, tot ceea ce a însemnat sectorul construcţii nu a fost închis. Nu ne duceam către acel lockdown dacă am fi găsit ceva în rezervele ţării. Încă aştept ca instituţiile statului să îi ia pe cei responsabili de acest lucru. Mi se pare că acolo este chiar o crimă împotriva românilor. Îi aştept pe aceştia să investigheze pentru că am găsit rezervele pe zero pentru măşti, dezinfectant", a mai afirmat oficialul. 
RAPORT:  Economia României s-ar putea contracta cu până la 5%	
Economia României s-ar putea contracta în 2020 cu aproximativ 5%, iar revenirea de anul viitor va fi, probabil, parţială, se arată în raportul trimestrial al UniCredit Bank, scrie Agerpres. "Conform scenariului nostru de bază, pensiile vor fi majorate cu 14% în 2020, iar deficitul bugetar ar putea creşte până la 9,5% din PIB, pachetul de susţinere pentru depăşirea crizei ajungând până la 6% din PIB. Reducerea deficitului bugetar sub 5% din PIB anul viitor şi menţinerea datoriei sub nivelul de 50% din PIB vor necesita o politică fiscală restrictivă. Banca Naţională a României ar putea reduce dobânda de politică monetară până la nivelul de 1%. Partidul Naţional Liberal este favorit pentru câştigarea alegerilor parlamentare", se precizează în documentul citat. Potrivit sursei, România se apropie de finalul actualului ciclu electoral, iar alegerile parlamentare sunt programate pentru data de 6 decembrie iar Partidul Naţional Liberal (PNL) porneşte favorit. "În alegerile locale care au avut loc în 27 septembrie, PNL a reuşit să câştige consilii locale şi judeţene în zone anterior dominate de Partidul Social Democrat (PSD), iar alianţa URS PLUS a fost confimată ca al treilea partid în zonele urbane. În decembrie, PNL ar putea înlocui actualul guvern minoritar cu o alianţă guvernamentală care ar putea include USR PLUS, Partidul Mişcarea Populară (PMP) al fostului preşedinte Traian Băsescu şi Uniunea Democrată Maghiară din România (UDMR). O victorie clară a PNL ar putea lăsa USR PLUS în afara Guvernului, însă acest scenariu pare puţin probabil la momentul publicării acestui raport. Între timp, guvernul PNL întâmpină dificultăţi în încercarea de a limita creşterea pensiilor la 14% anul acesta. Un verdict al Curţii Constituţionale (CC) este aşteptat înainte de mijlocul lunii noiembrie. Anticipăm că majorarea de anul acesta a pensiilor va fi de 14%, lucru care ar însemna că deficitul bugetar ar putea fi limitat la 9,5% din PIB şi, mai important, ar permite o scădere a deficitului bugetar din 2021. Pentru a reduce deficitul sub 5% din PIB, următorul guvern ar trebui să taie din cheltuieli sau să mărească veniturile bugetare", se arată în raport. Potrivit economiştilor băncii, deficitul bugetar de anul acesta ar putea fi mai mic în cazul în care o parte din rezervele fiscale vor fi folosite pentru a finanţa anumite cheltuieli, estimarea Consiliului Fiscal plasând deficitul la 8,6-9,4% din PIB. "Până în acest moment, măsurile de susţinere implementate de guvern, care includ scutiri de taxe şi ajutor direct pentru angajaţii aflaţi în şomaj tehnic, pentru gospodăriile nevoiaşe şi pentru întreprinderi mici şi mijlocii (IMM), însumează aproape 2% din PIB. În plus, programul de garantare a creditelor pentru IMM a depăşit 12 miliarde de lei (echivalentul a 1,2% din PIB) până la finalul lunii august. Alte programe, inclusiv cele de susţinere a activităţilor de leasing şi factoring pentru companiile mari a căror activitate a fost afectată de pandemie, vor începe în ultimul trimestru al acestui an. La mijlocul lunii septembrie ministrul Finanţelor Publice, Florin Cîţu, estima că liniile de suport aflate în desfăşurare însumau 61,8 miliarde de lei (6% din PIB). Unele măsuri au fost deja prelungite. De exemplu, angajaţii şi liber-profesioniştii a căror activitate a fost afectată de COVID-19 pot beneficia de suport pentru şomajul tehnic până la finalul anului. În opinia noastră, guvernul ar putea fi nevoit să menţină programele de sprijin direct dincolo de finele anului", se menţionează în raport. Conform acestuia, eforturile de anul viitor pentru a reduce deficitul bugetar sub 5% din PIB nu se vor rezuma la limitarea la 14% a majorării din 2020 a pensiilor. Consiliul Fiscal estimează că, fără măsuri de corecţie, deficitul bugetar va ajunge la 7,5% din PIB în 2021. "În opinia noastră, cheltuielile cu salariile din sectorul public va trebui să rămână cel mult la nivelul din 2020, iar transferurile va trebui să fie reduse spre nivelul din 2019 în cazul în care pensiile vor fi majorate din nou cu până la 8%. Limitarea deficitului la cel mult 5% din PIB ar menţine datoria publică sub 50% din PIB şi sub mediana datoriei publice a ţărilor cu rating BBB. Ca urmare, România s-ar putea menţine în categoria recomandată investiţiilor", se precizează în raport. Scăderea economică de anul acesta ar putea fi de aproximativ 5% în cazul în care revenirea se va tempera în a doua jumătate a anului. Din cauza necesităţii unei politici fiscale restrictive în 2021, revenirea economică va fi incompletă. România se evidenţiază printre ţările din Europa Centrală şi de Est (ECE) care sunt membre ale Uniunii Europene (EU) printr-o majorare semnificativă a deficitului comercial cu bunuri. Un motiv pentru această evoluţie este scăderea cererii pentru automobile şi articole de îmbrăcăminte, acestea fiind produse cu pondere mare în totalul exporturilor. "Cu toate acestea, criza a evidenţiat lipsa de competitivitate a unei părţi a industriei româneşti. Cele mai multe sectoare cu valoare adăugată mică au suferit mai mult decât în ţările vecine, ceea ce ar putea indica faptul că marjele sunt deja prea mici pentru a permite reducerea preţurilor şi a compensa astfel cererea mai redusă. Leul supraevaluat a jucat, de asemenea, un rol, alături de majorarea salariului minim şi a celui mediu peste creşterea productivităţii pe parcursul ultimilor şase ani. În acelaşi timp, balanţa comercială a serviciilor s-a îmbunătăţit de la începutul anului datorită scăderii numărului de români care au călătorit în străinătate. Companiile străine care activează în România vor repatria mai puţine profituri şi ieşirile mai mici ar putea compensa remitenţele în scădere şi deficitul comercial mai mare. Drept urmare, deficitul contului curent ar putea rămâne stabil anul acesta, iar în 2021 să scadă marginal. Investiţiile străine directe (ISD) au fost puternic afectate în primele şapte luni ale anului, deoarece intrările noi de capital au scăzut la o cincime din nivelul înregistrat în perioada similară din 2019, în timp ce investitorii străini au cumpărat mai puţine titluri de stat (cu o treime din nivelul înregistrat în primele şapte luni din 2019)", se spune în raport. De asemenea, economiştii susţin că este improbabil ca fluxurile de capital străin să se îmbunătăţească semnificativ în a doua jumătate a anului 2020. În acelaşi timp, transferurile de la UE ar putea ajunge la aproape 4 miliarde de euro anul acesta, deoarece România a beneficiat de finanţare din fondurile anti-criză ale UE, pe lângă intrările de fonduri structurale şi de investiţii din cadrul financiar multianual aferent perioadei 2014-2020. "Anticipăm că România va împrumuta anul viitor fonduri de la UE, atât cele de suport pentru limitarea riscului de şomaj în situaţii de urgenţă (SURE) pentru angajaţi şi companii (alocarea fiind de 4 miliarde de euro pentru România), dar şi cele aferente Planului european de redresare Next Generation EU (NGEU). Autorităţile anticipează că până la finalul lunii octombrie 2020 vor transmite Planul Naţional de Redresare şi Rezilienţă (PNRR), care trebuie să conţină agenda de reforme şi planul de investiţii publice pentru cele 13,7 miliarde de euro în granturi şi 16,6 miliarde de euro în credite. Aceste credite ar putea ajuta România să reducă valoarea obligaţiunilor emise pe piaţa locală şi pe pieţele internaţionale în 2021", se menţionează în document. Conform sursei citate, anul acesta, o parte din finanţarea ieşirilor ar putea veni din numerarul adus în ţară de muncitorii români care s-au repatriat de la începutul pandemiei. În luna mai, Guvernul estima numărul acestora la 1,3 milioane. Dacă fiecare persoană care se întoarce cheltuie 2. 000 de euro (o presupunere conservatoare), două treimi din ieşirile de capital ar putea fi acoperite în 2020. Mulţi dintre aceşti angajaţi nu se vor întoarce repede la slujbele lor anterioare din Italia şi Spania, cei care lucrează în centrele de îngrijire şi în turism fiind cei mai afectaţi. Astfel, autorităţile anticipează că 500-600. 000 dintre aceşti muncitori vor deveni şomeri, rata şomajului putând depăşi 6,5% în T1 2021. "Şomajul mai mare şi temperarea creşterii salariilor ar putea limita inflaţia de bază începând din ultimul trimestru al anului. Acest fapt ar putea menţine inflaţia în intervalul ţintit în 2020-2021, în pofida presiunilor de creştere din cauza accizelor mai mari. Dacă deficitul bugetar este ţinut sub control, Banca Naţională a României (BNR) ar putea reduce dobânda de politică monetară încă de două ori până la nivelul de 1%, pentru a facilita tranziţia de la suspendarea obligaţiilor de plată lunare din contractele de credit la reluarea rambursărilor de credite, în condiţiile în care în momentul de faţă moratoriul acoperă 20% din creditele acordate sectorului privat. Deşi alegerile ar putea genera o majoritate parlamentară pro-europeană, este puţin probabil ca ritmul implementării reformelor să accelereze în cazul în care coaliţia de guvernare va fi compusă din mai mult de două partide", se mai spune în raport.  
Bucșa, UniCredit:  Sectorul privat o să intre cu capul prin parbriz dacă tot închidem și redeschidem economia	
Dan Bucșa, economistul-șef pentru Europa Centrală și de Est în cadul UniCredit Bank Londra, consideră că există trei piloni pentru lupta împotriva crizei provocate de COVID-19, respectiv cel financiar, de comunicare și cel medical. Economistul este de părere că țara noastră se bazează în acest moment doar pe ceea ce ține de pilonul financiar, deoarece comunicarea nu este una eficientă, iar testarea, urmărirea și izolarea, aspecte ce țin de pilonul medical, nu sunt la un nivel la care o pandemie poate fi controlată. ”Prima carantină a fost pentru a câștiga timp necesar pentru pilonul medical. Dacă ne uităm la Europa, foarte puține țări au făcut acest lucru, ceea ce înseamnă că suntem vulnerabili la astfel de valuri ale pandemiei și nu putem să tot închidem și să redeschidem economia, că la un moment dat sectorul privat o să intre cu capul prin parbriz și nu o să avem ce să mai redeschidem”, explică reprezentantul UniCredit Bank. Bucșa consideră că politica fiscală, componentă a pilonului financiar, va influența absolut tot, aceasta fiind folosită în momentul actual la capacitate maximă, iar abordarea privind pilonul de comunicare nu este una pe înțelesul oamenilor. ”Pilonul ce ține de comunicare este într-o condiție proastă la majoritatea țărilor din regiune pentru că nu putem ține o comunicare normativă în condițiile în care oamenii trebuie să înțeleagă de ce se întâmplă acest lucru. Foarte des ne ascundem în spatele numerelor. Dacă toată comunicarea se bazează pe niște numere la a cinsprezecea zecimală, inevitabil aceste numere vor fi greșite și atunci comunicarea e din ce în ce mai proastă”, adaugă Bucșa. Până astăzi, 26 octombrie, pe teritoriul României, au fost confirmate 212. 492 de cazuri de persoane infectate cu noul coronavirus (COVID – 19). În urma testelor efectuate la nivel național, 8. 709 în ultimele 24 de ore, au fost înregistrate 2. 844 cazuri noi de persoane infectate cu SARS-CoV-2, acestea fiind cazuri care nu au mai avut anterior un test pozitiv. 
Până când va fi afectată economia României de COVID-19:  estimările analiștilor	Asociația CFA România a publicat sondajul și Indicatorul de Încredere Macroeconomică pentru luna septembrie a acestui an, în care se regăsesc estimările privind indicatori economici precum inflația, cursul valutar sau deficitul bugetar. În ceea ce privește cursul de schimb EUR/RON, 96% dintre participanți anticipează o depreciere a leului în următoarele 12 luni (comparativ cu valoarea actuală), neexistând nicio opinie de apreciere a leului. Astfel valoarea medie a anticipațiilor pentru orizontul de 6 luni este de 4,9284, în timp ce pentru orizontul de 12 luni valoarea medie a cursului anticipat este pactic 5 lei pentru un euro (4,9996) (în condițiile în care anticipatiile individuale au variat între 4,8700 și 5,2500). Rată anticipată a inflației pentru orizontul de 12 luni (octobrie 2021/octombrie 2020) a înregistrat o valoare medie de 2,87%. Este de remarcat că 64% anticipează majorarea primei de risc (măsurată prin CD) a României în următoarele 12 luni. Din luna aprilie a acestui an, în cadrul sondajului au fost adăugate și întrebări suplimentare, referitoare la impactul crizei coronavirusului asupra economiei naționale, iar rezultatele pentru luna septembrie 2020 relevă:  - Durata impactului economic al cornavirusului:  cea mai mare parte a respondenților (52%) anticipează că acesta se va resimți puternic până în trimestrul III al anului 2021;   - Deficitul bugetului de stat anticipat pentru anul 2020:  valoarea medie a anticipațiilor este 7,9%;   - Evoluția, în termeni reali a PIB în anul 2020:  valoarea medie a anticipațiilor este -4,5%;   - Rată șomajului la finalul anului 2020:  valoarea medie a anticipațiilor este 6,0%. - Adoptarea modalității de muncă remote are un caracter permanent (consideră 56% dintre participanții la sondaj). - Impactul utilizării extensive a muncii remote asupra închirierii de spațiu de tip « office » va fi de lungă durata (câțiva ani), considerea 52% dintre participanți sau chiar permanent (consideră 40% dintre participanții la sondaj). - Utilizarea extensivă a muncii remote are un impact de creștere a cererii de proprietăți rezidențiale (consideră 52% dintre participanții la sondaj). Indicatorul de Încredere Macroeconomică, a fost lansat de Asociația CFA România în luna mai 2011 și reprezintă un indicator prin intermediul căruia organizația dorește să cuantifice anticipatiile analiștilor financiari cu privire la activitatea economică în România pentru un orizont de timp de un an. De asemenea, sondajul în baza căruia este calculat Indicatorul include și întrebări referitoare la evaluarea condițiilor curente macroecnomice. Prin modul de realizare, acest sondaj cuprinde atât elemente specifice unui indicator de sentiment (încredere) care arată percepția grupului de analiști din comunitatea CFA din România privind evoluția piețelor financiare, a mediului de afaceri, a randamentelor și riscurilor, cât și un indicator fundamental de prognoza privind evoluțiile cursului de schimb, a ratelor dobânzilor și inflației. 
BEI:  Finanțare de 190 milioane euro pentru companiile românești afectate de COVID-19	
Sute de companii din România vor beneficia de noua finanţare dedicată sectorului privat, în valoare de 190 milioane euro, acordată de Banca Europeană de Investiţii (BEI) pentru a susţine sectoarele cele mai afectate de COVID-19 din punct de vedere economic, social şi al sănătăţii. "Susţinerea companiilor de pe întreg teritoriul României pentru a continua să investească este esenţială pentru ca România să depăşească dificultăţile economice, sociale şi de ocupare a forţei de muncă provocate de COVID-19. Dând curs cererii miniştrilor de finanţe europeni, Banca Europeană de Investiţii, banca UE, a răspuns rapid pentru a soluţiona problemele din întreaga Europă. Noua schemă este mai bună şi mai flexibilă. Aceasta permite cheltuieli pentru capitalul circulant, inclusiv, printre altele, pentru plata salariilor, pentru securitate socială şi impozite, fără a impune o scadenţă minimă, cu scopul de a atenua impactul economic al COVID-19. Banca Europeană de Investiţii este un partener esenţial pentru România în această perioadă dificilă", a declarat Ministrul Finanţelor Publice din România şi Guvernator al Băncii Europene de Investiţii, Vasile-Florin Cîţu. Iniţiativa presupune un pachet dedicat pentru susţinerea rezilienţei economice în contextul COVID-19, acordat României de Banca Europeană de Investiţii. Asigurarea accesului la finanţare este crucială pentru a proteja locurile de muncă, pentru a debloca investiţiile economice şi pentru a facilita creşterea economică. "De la începutul pandemiei COVID-19, Banca Europeană de Investiţii a colaborat strâns cu importanţi parteneri financiari locali pentru a găsi cele mei bune soluţii de susţinere a societăţilor care au fost cele mai vulnerabile la pandemie. Companiile de pe întreg teritoriul României pot depune solicitări imediat pentru sprijin individualizat în cadrul programului în valoare de 190 milioane euro. În următoarele săptămâni, partenerii noştri din România - CEC Bank, Intesa Sanpaolo Bank România, UniCredit şi Sogelease - vor stabili modul în care societăţile pot accesa noua finanţare pentru capital circulant, investiţii economice şi finanţare prin leasing, precum şi pentru a-şi acoperi costurile cu salarii, impozite şi securitate socială. BEI se angajează să susţină investiţiile sectorului privat din România şi din întreaga lume şi să colaboreze cu parteneri locali pentru a consolida rezilienţa economică afectată de COVID-19. În calitate de nou vicepreşedinte al BEI responsabil pentru operaţiunile din România, aştept cu nerăbdare să susţin investiţiile de transformare din întreaga ţară în anii următori şi să consolidez în continuare strânsa cooperare a BEI cu partenerii din România", a declarat la rândul său Christian Kettel Thomsen, vicepreşedinte al Băncii Europene de Investiţii. Răspunsul BEI va fi pus în practică de importante instituţii financiare româneşti:  CEC Bank, Intesa Sanpaolo Bank România, UniCredit şi BRD SOGELEASE, şi va permite IMM-urilor şi întreprinderilor de dimensiune intermediară din întreaga ţară să beneficieze de capital circulant, finanţare prin leasing şi investiţii de capital. Cele patru instituţii partenere româneşti au clienţi pe întreg teritoriul ţării. Se estimează că peste 85% din investiţiile noi susţinute prin schemele de finanţare vor fi făcute în societăţile situate în regiunile de coeziune. Companiile româneşti vor putea beneficia de noua finanţare atât în lei, cât şi în euro. Programul în valoare de 190 milioane euro este disponibil imediat, iar companiile pot depune solicitări prin intermediul filialelor din întreaga ţară. Noul program de finanţare pentru rezilienţa economică afectată de COVID-19 va ajuta societăţile cele mai afectate de incertitudine economică şi de dificultăţi legate de pandemie. Companiile din sectorul de producţie, comerţ, agricultură, turism şi transport vor beneficia de o gamă de produse financiare acordate de cele patru instituţii partenere româneşti:  CEC Bank, Intesa Sanpaolo Bank România, Unicredit şi BRD Sogelease. Impactul general al schemelor de finanţare va fi consolidat prin clientela diversă şi prin diferitele finanţări acordate de cei trei parteneri. Sprijinul BEI dedicat acordat României pentru rezilienţa economiei în contextul COVID-19 face parte din răspunsul global al BEI în valoare de 20 miliarde euro pentru reducerea impactului economic al pandemiei. 
Sondaj:  Jumătate dintre firmele europene se tem că vor da faliment în următoarele 12 luni	
Peste jumătate dintre IMM-urile din Europa, care împreună asigură locuri de muncă pentru două treimi din angajaţii de pe continent, se tem că nu vor supravieţui în următoarele 12 luni dacă veniturile nu îşi vor reveni, arată un sondaj publicat de firma de consultanţă McKinsey, transmite Reuters. Acest sondaj a fost derulat în luna august, înainte ca explozia cazurilor de infecţie cu coronavirus în Europa să oblige guvernele să impună noi restricţii, arată amploarea pagubelor provocate de criza Covid-19, informează Agerpres. Potrivit sondajului derulat de McKinsey & Co în rândul a peste 2. 000 de IMM-uri din primele cinci economii europene (Germania, Franţa, Italia, Spania şi Marea Britanie), 55% din aceste companii se aşteaptă să îşi închidă porţile până în luna septembrie a anului următor, dacă veniturile lor vor rămâne la nivelul actual. Dacă traiectoria actuală se menţine, unul din 10 IMM-uri se aşteaptă să depună cererea de intrare în insolvenţă în decurs de şase luni. "Aceasta este o povară substanţială asupra sectorului financiar", subliniază unul din autorii raportului, Zdravko Mladenov, referindu-se la doar una dintre consecinţele unei astfel de evoluţii, care ar putea conduce de asemenea la creşterea şomajului şi la diminuarea nivelului general al investiţiilor în economie. Economiştii intervievaţi de Reuters luna trecută prognozau că economia zonei euro va înregistra o creştere de doar 5,5% anul viitor, după o cădere de aproape 8% în acest an, dar au avertizat că şi această revenire modestă este în pericol în urma unei noi răspândiri a virusului. Întreprinderile Mici şi Mijlocii sunt firmele cu până la 250 de angajaţi. În Europa aceste firme au peste 90 de milioane de angajaţi însă talia lor mică le face vulnerabile la crizele de lichidităţi. De exemplu, în Spania 83% dintre cele 85. 000 de IMM-uri care au intrat în insolvenţă începând din februarie aveau mai puţin de cinci angajaţi. Măsurile adoptate de statele din regiune, care variază de la moratorii cu privire la insolvenţe şi vacanţe de la rambursarea împrumuturilor, au reuşit până acum să menţină mii de IMM-uri pe linia de plutire. Însă, în contextul în care o parte dintre aceste măsuri expiră în unele state, băncile centrale din Germania şi Marea Britanie se numără printre instituţiile care au tras un semnal de alarmă asupra creşterii insolvenţelor. "Decidenţii trebuie să facă orice este nevoie pentru a ţine sub control pandemia şi consecinţele sale economice şi să nu retragă prematur măsurile de sprijin, pentru a evita greşelile făcute în perioada crizei financiare", a subliniat recent FMI. "Pentru companii, politicile trebuie să meargă dincolo de sprijin de lichiditate şi să se asigure că firmele sănătoase dar care acum sunt insolvente pot rămâne în activitate", a adăugat FMI, citând măsuri precum facilitarea restructurării datoriilor şi punerea la dispoziţie de capital pentru firmele sănătoase. 
Cât ar costa o nouă lună de închidere a economiei românești din cauza pandemiei	Orice lună de carantină ar tăia încă un punct procentual din creșterea Produsului Intern Brut al României, consideră Ciprian Dascălu, economistul șef și directorul de cercetare al BCR. România a avut în 2019 un PIB de aproximativ 223 mld. euro, ceea ce înseamnă că o lună de carantină ar ”costa” economia 2,23 mld. euro. Discuțiile despre un nou lockdown au revenit în atenție în ultimele săptămâni după ce numărul îmbolnăvirilor cu noul coronavirus (COVID-19) a explodat. România a depășit de mai multe ori săptămâna trecută pragul psihologic de 4. 000 noi cazuri zilnice, în vreme ce mai multe spitale au rămas fără locuri libere pentru pacienți. Totuși, este extrem de greu de crezut că Guvernul va lua decizia unei închideri generalizate a economiei, așa cum s-a întâmplat la începutul anului. Cel mai probabil, statul va continua să adopte restricții diferențiate, pe industrii, regiuni sau orașe ale țării, în funcție de evoluția numărului de cazuri COVID-19. De altfel, această strategie a fost anticipată de analiști încă de luna trecută. ”Estimăm pentru acest an o contracție economică de - 4,7%. Dacă luăm în calcul un scenariu alternativ, în care am mai avea încă un episod de lockdown de două luni, similar cu cel din primăvară, am avea o scădere de -7% anul acesta și de -1% în anul următor. Nu vedem însă o probabilitate foarte mare ca acest scenariu să se întâmple”, a declarat Ciprian Dascălu. BCR a lansat recent un indice care măsoară nivelul activității economice în România. În aprilie, când cea mai mare parte a economiei a fost închisă în timpul stării de urgență, indicele a arătat că motorul economic local funcționa la 26% din nivelul activității pre-criză. Revenirea a fost rapidă, astfel că în iulie indicele a ajuns la 63%. ”În schimb, în august și septembrie redresarea economică a fost mai lentă. În prezent, putem spune că economia funcționează cam la trei sferturi din capacitate, comparativ cu perioada anterioară pandemiei”, spune Ciprian Dascălu. Acesta subliniază că nivelul contracției economice din România este semnificativ mai mic decât în vestul Europei tocmai datorită faptului că piața forței de muncă era foarte tensionată înainte de criză, ceea ce a permis cererii să se mențină la niveluri destul de ridicate. Totuși, șomajul este așteptat să crească în prima jumătate a anului viitor. România a ajuns să se împrumute de aproape trei ori mai scump decât Polonia. Astfel, dacă ne uităm la împrumuturile în moneda locală, România plătește o dobândă de 3,5% la titlurile de stat pe 10 ani, în vreme ce Polonia plătește o dobândă de 1,2% (dobânzi la 16 octombrie 2020). Viitorul anunț al agențiilor de rating ar putea să aibă o greutate mare asupra dobânzilor, însă cel mai probabil acest lucru va avea loc abia anul viitor. ”Agențiile de rating sunt îngrijorate de profilul de creștere a datoriei publice. Pe de altă parte, având în vedere că următoarele anunțuri vor fi înainte de alegerile parlamentare, cred ca vor amâna orice decizie privind ratingul. În decursul anului 2021 agențiile de rating vor aștepta de la Guvernul României să vadă un plan credibil de ajustare fiscală pe termen mediu și lung pentru a menține ratingul neschimbat. Nu cred că se vor precipita să ia o decizie până nu vor vedea instalat un guvern după alegeri”, spune Dascălu. Economistul-șef al BCR adaugă faptul că dacă se mențin deficitele ridicate și datoria ajunge la 60-65% din PIB, ne putem aștepta la o înrăutățire a ratingului de țară (downgrade). Citiți și FMI:  SUA și China nu trebuie să oprească măsurile de stimulare a economieiÎn ultimul său raport cu privire la supravegherea bugetară, publicat săptămâna, Fondul Monetar Internațional (FMI) a arătat că se așteaptă ca datoria publică a României ca procent din PIB să ajungă la 65% în 2025 (+21 puncte procentuale). La nivel global, cheltuielile guvernamentale semnificative pentru combaterea pandemiei de coronavirus vor împinge datoria publică până la un nivel record, de aproape 100% din Produsul Intern Brut mondial în acest an, însă această majorare ar putea fi doar un eveniment singular dacă creşterea economică îşi va reveni anul următor, a mai anunțat Fondul Monetar Internaţional. 
Generali extinde acoperirea asigurărilor de viață și pentru coronavirus	
Criza SARS-CoV-2 a declanșat transformări economice și sociale de amploare, schimbând, de asemenea, prioritățile oamenilor în materie de riscuri acoperite prin polițele de asigurare. Prin urmare, pentru a susține clienții să se adapteze acestui nou context, Generali România a extins gama de beneficii asociate polițelor individuale de viață prin acoperiri dedicate îmbolnăvirii cu SARS-CoV-2. Astfel, pentru o primă mai mică de 1 euro pe lună, la fiecare asigurare de viață Clasic Plus, Majorat sau Practic Plus nou-încheiată, se poate atașa pachetul suplimentar de acoperiri specifice îmbolnăvirii cu virusul SARS-CoV-2, în completarea acoperirilor standard ale poliței.  Prin acoperirile suplimentare, clienții care se îmbolnăvesc cu virusul SARS-CoV-2, pot beneficia de o indemnizație de spitalizare în valoare de 20 de euro pe zi (timp de cel mult 14 zile, începând cu a șasea zi de spitalizare), o indemnizație pentru spitalizare ATI de 40 de euro pe zi (timp de cel mult 14 zile, începând cu prima zi de spitalizare ATI), precum și de o indemnizație fixă pentru riscul de deces în valoare de 2. 000 de euro. În plus, dacă perioada de spitalizare depășește 5 zile, se pot deconta cheltuieli ulterioare precum asistența la domiciliu, livrarea alimentelor, cheltuieli medicale sau medicamente în limita a 400 de euro. Pachetul adițional este disponibil și pentru polițele de viață aflate deja în vigoare și poate fi accesat la aniversarea poliței respective. Noile facilitați extind acoperirile specifice SARS-CoV-2 către persoanele fizice după ce, anterior, Generali România a lansat pentru companii Co-Protect și Life-Protect, două polițe de viață, respectiv de sănătate, specializate pe acest nou risc. 
Comisia Europeană a aprobat ajutorul de stat pentru IMM-urile din România. Câți bani vor primi companiile afectate de pandemia de COVID-19	Comisia Europeană a anunţat joi că a aprobat schema de ajutor de stat în valoare de 4,521 miliarde de lei (935 milioane de euro) introdusă de România pentru a susţine companiile afectate de pandemia de coronavirus, informează un comunicat de presă al Executivului comunitar, potrivit Agerpres. Acest suport va lua forma unor granturi directe pentru capital de lucru şi investiţii productive şi va fi cofinanţat de Fondul European de Dezvoltare Regională. Măsura va fi accesibilă IMM-urilor active în anumite sectoare şi unor mari companii care au legături cu IMM-urile eligibile, care au fost afectate negativ de pandemia de coronavirus. Obiectivul măsurii este să furnizeze lichiditate pentru aceste companii, ceea ce le permite să îşi continue activităţile, să demareze investiţii şi să menţină locurile de muncă. Comisia Europeană a descoperit că schema României este în linie cu condiţiile prevăzute în cadrul temporar:  granturile directe nu vor depăşi 100. 000 de euro pentru fiecare companie care îşi desfăşoară activitatea în domeniul producţiei primare de produse agricole, 120. 000 de euro pentru fiecare companie activă în sectoarele pescuitului şi acvaculturii şi 800. 000 de euro pentru fiecare companie activă în toate celelalte sectoare. De asemenea schema va funcţiona până la data de 31 decembrie 2020. "Comisia a ajuns la concluzia că această măsură este necesară, adecvată şi proporţionată pentru a remedia un prejudiciu serios apărut în economia unui stat membru, în linie cu Articolul 107(3)(b) din Tratatul de Funcţionare a Uniuni Europene şi condiţiile prevăzute în cadrul temporar pentru sprijinirea economiei în contextul epidemiei de COVID-19," a informat Executivul comunitar. La începutul lunii aprilie, Guvernul de la Bucureşti a aprobat Ordonanţa de Urgenţă privind aprobarea Schemei de ajutor de stat pentru susţinerea activităţii IMM-urilor în contextul crizei economice generate de pandemia COVID - 19, precum şi pentru modificarea şi completarea OUG nr. 110/2017 privind Programul de susţinere a întreprinderilor mici şi mijlocii - IMM Invest România. Ministerul Finanţelor Publice a precizat atunci că va acoperi prin granturi 100% din dobânzile, comisioanele de administrare şi risc pentru liniile de credit/capital de lucru, precum şi pentru creditele de investiţii. Ajutorul nu poate depăşi 120. 000 de euro pentru fiecare întreprindere care îşi desfăşoară activitatea în sectorul pescuitului şi acvaculturii sau 100. 000 euro pentru fiecare întreprindere care îşi desfăşoară activitatea în domeniul producţiei primare de produse agricole. Perioada de acoperire prin grant de la buget a dobânzii şi comisioanelor de administrare şi risc este de la momentul acordării creditelor/liniilor de credit contractate după intrarea în vigoare a ordonanţei de urgenţă şi - până la 31 decembrie 2020. 
Germania a înregistrat cea mai mare SCĂDERE ECONOMICĂ în trimestrul al doilea	Economia germană, motorul Europei, a înregistrat în trimestrul al doilea o contracţie record de 9,7%, ca urmare a colapsului cheltuielilor de consum, investiţiilor companiilor şi exporturilor în cel mai grav moment al pandemiei de COVID-19, a anunţat Oficiul federal de statistică (Destatis), transmite Agerpres. Chiar dacă este vorba de o contracţie uşor mai mică decât cea de 10,1% anunţată iniţial de Destatis, este vorba de un declin semnificativ mai mare decât cel de 4,7% înregistrat în primul trimestru din 2009, în perioada crizei financiare mondiale. Aceasta înseamnă că pandemia de COVID-19 a provocat primei economii europene cel mai grav declin înregistrat de la debutul publicării datelor statistice în 1970. Destatis a precizat că în trimestrul aprilie-iunie 2020 cheltuielile de consum au scăzut cu 10,9% comparativ cu primul trimestru, investiţiile de capital s-au diminuat cu 19,6% iar exporturile s-au prăbuşit cu 20,3%. De asemenea, lucrările de construcţii, care în mod normal sunt un motor de creştere pentru economia germană, au scăzut cu 4,2%. Singura veste bună în trimestrul al doilea a venit din partea consumului de stat, care a crescut cu 1,5% comparativ cu trimestrul precedent, datorită programelor de salvare lansate de Guvernul de la Berlin. Parlamentul german a suspendat în acest an o prevedere legală care impune o frână pentru datoriile publice, în ideea de a permite Guvernului să finanţeze răspunsul la criză. Această revizuire cu 180 de grade a politicii fiscale, după mai mulţi ani de bugete echilibrate, a făcut ca statul german să înregistreze un deficit bugetar de 51,6 miliarde de euro în perioada ianuarie-iunie 2020, ceea ce înseamnă un deficit de 3,2% din PIB potrivit criteriilor de la Maastricht. Săptămâna trecută însă, Banca Centrală a Germaniei (Bundesbank) a apreciat că economia germană ar urma să cunoască o relansare rapidă şi generalizată în lunile de vară, după ce în primăvară a înregistrat o contracţie fără precedent, însă pentru o redresare completă ar putea fi nevoie de un vaccin contra noului coronavirus. Germania este principalul partener comercial al României iar, la nivelul UE, Germania este principala destinaţie a bunurilor exportate de 17 state membre şi una dintre primele trei destinaţii pentru 22 de state membre. 
Impactul COVID-19 pe piaţa imobiliară se va resimţi în al doilea trimestru	Impactul COVID-19 pe pieţele din Europa Centrală şi de Est „Impactul COVID-19 pe piaţa imobiliară este în creştere şi se va resimţi pe deplin în timpul celui de-al doilea trimestru. Încet, dar sigur, procedurile de izolare aflate în vigoare par să aibă efect în Europa, cu unele indicii de redeschidere parţială a economiilor naţionale”, a declarat Jos Tromp, Head of Research, Continental Europe, CBRE. În general, locurile de muncă din spaţiile de birouri vor fi mai puţin afectate decât altele, cum ar fi cele din sectorul de retail sau din turism, dar ratele de neocupare a birourilor vor creşte probabil în continuare. Pe pieţele europene de investiţii, activitatea a scăzut începând cu sfârşitul lunii martie, un număr tot mai mare de tranzacţii fiind afectate, potrivit CBRE. Pentru a evita un impact mai puternic, toate segmentele din industrie ar trebui să colaboreze arătând flexibilitate şi construind parteneriate pe termen lung”, a adăugat Jos Tromp.  Paradigma investiţiilor în România Noile lansări de proiecte de investiţii rămân rare, însă cu toate acestea, CBRE a lansat recent vânzarea unei zone industriale dezafectate în Bucureşti, iar interesul investitorilor a fost peste aşteptări. Provocările apărute odată cu limitările privind deplasarea vor fi abordate în limita posibilităţilor prin organizarea de tururi virtuale. „Ne aşteptăm ca volumul total de investiţii din acest an să fie cu aproximativ 50% mai mic decât cele anticipat iniţial şi doar în 2021 să vedem o revenire a pragului de peste 1 miliard de euro, având în vedere că apetitul astfel de investiţii imobiliare nu va fi afectat de această criză”, a declarat Gijs Klomp, Head of Investment Properties, CBRE România.  Contextul pieţei de retail Sectoarele de alimente şi băuturi şi cel de divertisment au fost cele mai afectate şi ar putea lua o turnură diferită după criză, cu disponibilizări ale locurilor de muncă care sunt aşteptate să crească semnificativ până la sfârşitul anului. „În general, ratele de colectare au scăzut dramatic, media din aprilie în centrele comerciale a fost cuprinsă între 10 şi 20% până acum şi se preconizează o colectare şi mai redusă în luna mai. Prin urmare, pe lângă măsurile pe termen scurt de reducere a cheltuielilor, proprietarii au început deja discuţii cu băncile pentru amânarea plăţilor şi sunt în negocieri cu retailerii”, a afirmat Luiza Moraru, Head of Property Management, CEE, CBRE.  Administratorii de proprietăţi joacă un rol vital, făcând progrese în luarea măsurilor corecte pentru a reconstrui încet încrederea consumatorilor şi pentru a oferi acces clienţilor la centrele comerciale. Managerii trebuie să pună în aplicare măsuri de siguranţă şi de distanţare socială, fără a afecta sentimentul de libertate şi entuziasmul consumatorilor şi vor redefini toate zonele mallului. „Modul în care facem marketing se va schimba fundamental, deoarece vom redefini călătoria clientului, atât din punct de vedere fizic cât şi digital. Nivelul tehnologiei din centrele comerciale trebuie să crească cu o gamă largă de instrumente disponibile şi utilizabile. Operaţiunile se vor schimba odată cu integrarea tehnologiei şi a noilor standarde de sănătate şi siguranţă”, a adăugat Luiza Moraru.  Piaţa de birouri şi tururile virtuale Construcţiile de birouri ale dezvoltatorilor precum One United, Skanska, Forte Partners sau Tiriac evoluează conform planificării. În ceea ce priveşte activitatea de leasing, CBRE estimează că volumul tranzacţiilor de închiriere în 2020 ar putea reprezenta 50 - 60% din volumul anului trecut, cu renegocieri şi cu o rată de acceptare netă de 50/50.  „Domeniul de real estate presupune tranzacţii cu obiecte palpabile, iar faptul că acum nu se pot vizita şi face tururi este problematic pentru piaţa de birouri. Pentru situaţiile când nu este posibil să mergi personal în locaţie, există o gamă de instrumente 3D interactive care le permit utilizatorilor să efectueze tururi virtuale pentru a vizualiza aceste spaţii:  Floored by CBRE, Panorama – sistemul de location intelligence şi CBRE 360 sunt instrumente care există în portofoliul nostru digital şi am observat un interes ridicat atât din partea proprietarilor, cât şi a chiriaşilor”, a menţionat Răzvan Iorgu, Managing Director, CBRE România. În ceea ce priveşte contractele de închiriere care expiră anul acesta şi anul viitor, volumul spaţiilor pentru care chiriaşii şi proprietarii urmează să ia o decizie ajunge la aproximativ 300. 000 mp. Potrivit CBRE, aproximativ jumătate din această suprafaţă se va îndrepta către o soluţie de reînnoire şi renegociere, iar cealaltă jumătate s-ar putea orienta către proiecte de birouri existente sau aflate în curs de desfăşurare. Deoarece în România şcolile nu se vor redeschide până în septembrie, vom continua să vedem o activitate de lucru flexibilă şi la distanţă şi în următoarele luni. „Tendinţe precum reducerea densităţii populaţiei din birouri, ore flexibile, program de lucru prelungit, reamenajarea spaţiului de birouri şi măsuri de sănătate şi siguranţă sunt acum pe agenda tuturor”, a subliniat Răzvan Iorgu.  Administrarea proprietăţilor şi măsurile de sănătate şi siguranţă În sectorul de property management al spaţiilor de birouri, CBRE lucrează la redefinirea zonelor comune şi la deservirea acestora prin crearea de coridoare de circulaţie libere, măsuri specifice de sănătate şi siguranţă, cum ar fi filtre UV, huse pentru mânerele uşilor, protecţii pentru butoanele din lifturi, operaţiuni HVAC (climatizare), ventilaţie naturală.  „Ne aşteptăm ca orele de funcţionare a clădirilor de birouri să se prelungească. Mulţi chiriaşi vor alege să lucreze la rândul lor în schimburi sau să aibă program flexibil. În consecinţă, costurile operaţionale ale clădirilor vor creşte într-un moment în care rentabilitatea este esenţială”, a menţionat Luiza Moraru.  În timp ce accentul pe costurile operaţionale va rămâne relevant în următorii câţiva ani pentru ocupanţi, administratorii de proprietăţi vor trebui să vină cu soluţii creative pentru a încorpora costurile privind sănătatea şi siguranţa în bugetele curente şi pentru a profita la maxim de această oportunitate pentru a crea legătura emoţională dintre ocupanţi şi locul lor de muncă, conform CBRE.  Depozite similare Netflix Toate construcţiile din sectorul industrial se desfăşoară în mod normal şi în timp ce dezvoltarea speculativă poate înregistra întârzieri, preînchirirea decurge ca de obicei. Potrivit CBRE Research, există aproximativ 600. 000 mp de spaţii industriale aflate în construcţie, dintre care 70% sunt pre-închiriate. În urma declanşării Covid-19, companiile de vânzări şi producţie au fost cele mai afectate, dar companiile care furnizează servicii - cum ar fi cele care se ocupă de depozitare, stocare şi transport (companiile midstream) au fost privilegiate. „Imaginaţi-vă că depozitele sunt ca un serviciu de streaming online precum Netflix:  producţia este relativ limitată, cinematografele sunt închise, dar cu toţii urmărim filme online. Comerţul electronic, prin logistică, a umplut golul generat de stoparea vânzării tradiţionale cu amănuntul, oferind astfel fundamentele solide pentru evoluţia pe termen lung a sectorului de retail. În principiu, perspectivele pentru acest sector sunt pozitive, însă trebuie făcute distincţii între viitorul fiecărui segment al acestei industrii, deoarece acesta nu va fi identic pentru toată lumea”, a concluzionat Răzvan Iorgu. 
Băncile de succes vor fi cele care încorporează metode moderne:  Plăţile cu cardul vor creşte la 48 de trilioane dolari în 2030	
"Raportul, intitulat “Playing the Long Game in Payments Modernization” se bazează pe un sondaj realizat în rândul a 120 de directori de bănci, la nivel global, cu privire la transformarea activităţii lor de plăţi, întrucât băncile fac investiţii multianuale pentru a concura cu furnizorii de plăţi digitale non-bancare şi pentru a respecta noile reglementări.  	  	În raport, Accenture estimează că aproape 420 miliarde de tranzacţii în valoare de 7 trilioane dolari vor trece de la numerar la carduri şi plăţi digitale până în 2023 - şi vor creşte la 48 trilioane dolari până în 2030. Trecerea rapidă la plăţi digitale a pus presiune suplimentară pe bănci, trei sferturi (75%) dintre directorii instituţiilor financiare intervievaţi declarând că pandemia a urgentat planurile lor de modernizare a sistemelor de plăţi.  	  	
„COVID-19 a accelerat trecerea la plăţi digitale într-un ritm pe care băncile nu l-ar fi putut prezice”, a spus Sulabh Agarwal, care conduce divizia Accenture Payments la nivel global. „Pandemia va schimba permanent modul în care consumatorii cumpără şi plătesc pentru produse, întrucât pun comoditatea mai presus de orice. Cu toate că până acum investiţiile băncilor în noi sisteme de plăţi s-au concentrat în primul rând pe respectarea normelor, în viitor valoarea va fi generată prin adaptarea la schimbările din dinamica consumatorului şi îmbunătăţirea experienţei acestuia.  	  	
Sondajul a constatat că trei sferturi (75%) dintre bănci consideră că modernizarea plăţilor este determinată de modificările şi reglementările naţionale ale infrastructurii de plăţi, care includ îmbunătăţirea sistemelor de plăţi de la bancă la bancă, noile standarde industriale cu ISO20022 şi Open Banking.  	  
Trecerea la plăţi digitale variază în funcţie de piaţă 	  	
Trecerea rapidă la plăţile digitale diferă de la o ţară la alta, în funcţie de rata de scădere a numerarului, de adoptarea comerţului electronic şi de modul în care companiile Big Tech furnizează servicii de plată.  	  	
Utilizând Indicele Accenture de perturbare a plăţilor, care măsoară nivelurile actuale şi viitoare de perturbare în industria plăţilor, raportul menţionează că transformarea cea mai mare va fi în SUA, urmată îndeaproape de Marea Britanie, pe măsură ce consumatorii optează pentru noi modalităţi de plată, iar instituţiile financiare non-bancare profită de oportunitatea de a furniza servicii de plăţi. În China, portofelele digitale înlocuiesc rapid plăţile în numerar - 76% din tranzacţiile din 2019 provin din portofele digitale, faţă de doar 12% în 2014 - întrucât consumatorii din China au fost obişnuiţi să folosească aplicaţii mobile şi coduri QR pentru a plăti la restaurante şi magazine de mai mulţi ani.  	  	  	  	
„COVID-19 a determinat consumatorii să fie mai deschişi la tranzacţiile financiare digitale şi această schimbare va creşte concurenţa, deoarece furnizorii de plăţi alternative se luptă pentru cotă de piaţă”, a spus Alan McIntyre, care conduce practica bancară Accenture la nivel global. „Oportunitatea plăţilor electronice pentru bănci variază foarte mult în funcţie de piaţă şi depinde de maturitatea tranziţiei către plăţi digitale. Pe pieţele mature - cum ar fi Europa de Vest, unde plăţile au fost în mare parte standardizate - ne aşteptăm să vedem doar schimbări marginale. Cea mai mare oportunitate va fi pe pieţe din Asia de Sud-Est şi America Latină, unde consumul de numerar a dominat şi, în unele regiuni, chiar a crescut în timpul pandemiei. ” 	 
 Programele de modernizare nu generează o creştere a veniturilor 	  	
Deşi mulţi dintre directori de bănci chestionaţi au menţionat creşterea veniturilor ca un obiectiv cheie pentru programele lor de modernizare a plăţilor, doar 13% au declarat că veniturile din plăţi ale băncii lor au crescut cu mai mult decât rata medie de creştere a pieţei de 6% în ultimii trei ani şi doar 16% se aşteaptă să crească veniturile din plăţi mai mult decât rata medie de creştere anticipată de 5% în următorii trei ani.  	  	
În timp ce transformarea plăţilor face parte din eforturile mai largi de transformare digitală ale majorităţii băncilor, două treimi (65%) dintre directorii băncilor au declarat că preţul menţinerii tehnologiei vechi în sistemele lor de plăţi le împiedică capacitatea de a investi în soluţii noi pentru clienţi. Spre exemplu, chiar dacă multe bănci au adoptat sisteme cloud în alte părţi ale activităţii lor pentru a îmbunătăţi rezilienţa operaţională, doar 38% dintre bănci investesc în sisteme cloud pentru plăţi. Odată cu pandemia, care creează un nou punct de inflexiune pentru companii pentru a-şi accelera transformările digitale, Accenture a anunţat recent o investiţie de 3 miliarde de dolari pe trei ani pentru a lansa divizia Cloud First care ajută companiile să-şi accelereze mutarea în cloud.  	  	
„Băncile sunt blocate în ciclul de îmbunătăţire a sistemelor de plăţi cu soluţii tehnologice ad-hoc pentru a îndeplini noile standarde din industrie şi a reduce costurile”, a declarat Agarwal. „Băncile se trezesc la realitatea că modul de a face schimbări semnificative care rezonează cu consumatorii este de a face din modernizarea plăţilor o prioritate de afaceri şi că nu mai poate fi limitată la departamentul IT. Băncile de succes vor fi cele care încorporează plăţile moderne în modul în care funcţionează şi sunt guvernate, cu mai multă atenţie la flexibilitatea arhitecturii IT şi la tehnologia cloud mai bine integrată în întreaga afacere. ”
Criza COVID va pune o presiune mai mare asupra finanţării pensiilor	
„COVID-19 a provocat o puternică perturbare pe piaţa muncii, cu efecte în cascadă asupra economiilor pentru pensionare şi asupra pensiilor”, explică OECD într-un raport publicat luni şi dedicat în mare parte sistemelor de finanţare.  Documentul avertizează că actuala criză sanitară şi economică creşte probabilitatea să se prelungească şi să se acutizeze problemele determinate de un număr de proaspăt pensionaţi ale căror indemnizaţii trebuie finanţate de generaţiile tinere mai puţin numeroase care intră pe piaţa muncii.  Mai mult, din cauza dificultăţii de a găsi un loc de muncă şi de a-l menţine sau a salariului redus din anumite job-uri, multă lume va fi incapabilă să economisească pentru pensie.  Şi, ca şi cum nu ar fi suficient, noua datorie acumulată de către state pentru a face faţă recesiunii prin ajutoare masive pentru companii sau angajaţi „va pune presiune asupra finanţării pensiilor, care deja sunt sub tensiune din cauza schimbărilor demografice”.  Pablo Antolin, şeful echipei care a coordonat studiul, a explicat pentru EFE că, în ceea ce priveşte „pensiile prin contribuţii, COVID va avea un impact foarte puternic, dar acesta va fi pentru mâine, nu pentru azi”.  În cazul sistemelor prin capitalizare, impactul crizei va fi mai rapid din cauza puternicelor fluctuaţii de pe pieţele financiare, în care sunt investite în mare măsură economiile pentru pensii.  În cazul acestor economii, prima recomandare în contextul actual, subliniază Antolin, este „să nu se contabilizeze pierderile”, pentru că trebuie să se ţină cont de faptul că pieţele se caracterizează de multe ori tocmai prin aceste variaţii.  Dovada este faptul că în primul trimestru al acestui an activele fondurilor de pensii s-au depreciat cu 10% în OECD din cauza, în special, a evoluţiei pieţelor financiare şi au ajuns de la 49.200miliarde dolari, la finele lui 2019, la 44. 300 miliarde la sfârşitul lui martie. Însă, la finele celui de-al treilea trimestru, recuperarea a făcut să se ajungă la nivelurile de dinainte de criză.  O altă recomandare este aceea ca posibilitatea de a se recupera anticipat economiile depozitate pentru pensii „să se permită doar în circumstanţe excepţionale”, deoarece altfel ceea ce se face pentru a acoperi nevoile imediate „va pune în pericol pensia de mâine”.  Autorităţile studiului menţionează că în Mexic şi Noua Zeelandă, unde s-a permis accesul la aceste fonduri de pensii, s-au produs importante retrageri de bani. 
Investitorii au tranzacționat cu aproape 50% mai mult pe bursă în pandemie	Lichiditatea, măsurată prin prisma valorii medii zilnice de tranzacţionare la Bursa de Valori Bucureşti (BVB), a crescut cu peste 42% la nivelul cumulat al tuturor tipurilor de instrumente financiare şi a depăşit 62 de milioane de lei (12,86 milioane euro) pe ansamblul primelor 11 luni ale anului, potrivit unui raport al Bursei, citat de Agerpres. Activitatea investiţională s-a intensificat pe piaţa de capital locală pe fondul unor rulaje în creştere puternică în rândul tuturor tipurilor de instrumente financiare. Astfel, valoarea medie zilnică de tranzacţionare la nivelul cumulat al tuturor instrumentelor financiare tranzacţionate la Bursa de Valori Bucureşti (BVB) a ajuns la 62,2 milioane de lei, echivalentul a 12,86 milioane euro. Conform raportului, lichiditatea, măsurată prin prisma acestui indicator, a consemnat o creştere de peste 42% pe ansamblul primelor 11 luni ale acestui anul comparativ cu intervalul similar al anului trecut. Defalcat, cea mai mare pondere a avut-o segmentul de acţiuni, unde media zilnică de tranzacţionare a fost de 48,6 milioane lei (10 milioane euro), iar cea mai mare creştere a fost înregistrată de segmentul produselor structurate:  +357% la finalul primelor 11 luni. Valoarea cumulată a tranzacţiilor, incluzând ofertele, aferentă tuturor tipurilor de instrumente financiare (acţiuni, instrumente cu venit fix, produse structurate, unităţi de fond, ETF) tranzacţionate la BVB în perioada ianuarie-noiembrie a ajuns la 14,3 miliarde lei, echivalentul a 2,96 miliarde euro, în creştere cu 42,3% în moneda naţională faţă de aceeaşi perioadă a anului anterior. În raport se menţionează că luna noiembrie s-a remarcat printr-un avans puternic al pieţei locale, cu o creştere de peste 9%, la nivelul indicelui BET sau BET-TR, care include şi dividendele. Indicele BET, care reflectă evoluţia celor mai tranzacţionate 17 companii, a încheiat luna noiembrie la un nivel de 9. 286 puncte, în creştere cu 9,1% faţă de luna precedentă. Indicele BET-TR a avut un avans similar şi a încheiat luna trecută la 15. 622 puncte, fiind cu 2,2% sau cu 347 de puncte sub nivelul de la finalul anului trecut, în condiţiile în care piaţa locală se află sub puternicul impact generat de pandemia de coronavirus. Actuala criză sanitară a accentuat atât nevoia de digitalizare, cât şi dependenţa de companiile locale. "Rundele de finanţare derulate în acest an prin piaţa de capital au totalizat 1,1 miliarde de euro, ceea ce este un succes ţinând cont de contextul generat de pandemie. Situaţia actuală a scos în evidenţă importanţa companiilor din domeniul tehnologiei informaţionale. Ecosistemul românesc în zona de tehnologie este cel mai dezvoltat din regiune, după Polonia, şi ne propunem să avem o reprezentare mai bună a acestui sector la cota bursei. Avem în plan să discutăm cu o serie de actori reprezentativi pentru a identifica acele companii româneşti din IT&C, care au nevoie de bursă pentru a se putea dezvolta. Cea mai importantă lecţie pe care o învăţăm din această pandemie, în plus faţă de accelerarea digitalizării cât mai multor procese, este că ajungem să depindem tot mai mult de cei de lângă noi în condiţii de criză. Acest aspect reliefează importanţa strategică a dezvoltării business-urilor locale:  nu putem avea o Românie puternică fără companii româneşti puternice. Orice strategie serioasă privind finanţarea şi dezvoltarea economică are cel puţin o componentă legată de bursă, iar exemplele recente atât din zona publică, cât şi din zona privată nu fac decât să confirme că piaţa de capital este o sursă esenţială de finanţare", a declarat Radu Hanga, preşedintele Consiliului de Administraţie al Bursei de Valori Bucureşti. Creşterea activităţii investiţionale la nivelul pieţei de capital locale a contribuit semnificativ, în noiembrie, la recuperarea ecartului comparativ cu finalul anului trecut. "Avem o piaţă tot mai activă, volatilitatea a adus mai mulţi investitori la bursă şi vedem că din ce în ce mai multe companii mici şi mijlocii accesează piaţa de capital, în special prin emisiuni de obligaţiuni. Sunt bani în piaţa de capital şi orice proiect, odată ce este promovat într-un mod coerent şi transparent, are şanse de succes pentru a fi finanţat. În acelaşi timp, eforturile noastre sunt direcţionate şi către investitori pentru că o comunitate de investitori mult mai puternică şi diversă este o condiţie absolut necesară pentru a avea mai multe companii listate şi o piaţă de capital eficientă. Am recuperat 98% din pierderea generată de pandemia de coronavirus pe bursa locală, dacă luăm în calcul nivelul de la finalul lunii noiembrie al indicelui BET-TR, care include şi dividendele, comparativ cu finalul anului 2019. Ar trebui să avem mai multă încredere în companiile româneşti şi în capacitatea de redresare a acestora, iar bursa este cel mai bun exemplu care arată că acest lucru este posibil", a spus Adrian Tănase, directorul general al Bursei de Valori Bucureşti. Valoarea de piaţă a companiilor româneşti listate la BVB a ajuns la aproape 100 de miliarde de lei, echivalentul a 20 de miliarde de euro, la finalul lunii noiembrie. Piaţa de capital din România a fost promovată în septembrie la statutul de Piaţă Emergentă de către furnizorul global de indici FTSE Russell. 
În ultimele zile de mandat, Trump pune pe masă un plan de relansare a economiei americane de 916 mld. dolari	Administraţia Trump a făcut o nouă propunere pentru un plan de relansare a economiei americane, sperând să poată relansa o situaţie blocată de mai multe luni de zile şi să pună de acord parlamentarii democraţi şi republicani care negociază din nou, relatează AFP, preluat de Agerpres. "Din partea preşedintelui (Donald Trump), am prezentat o propunere de 916 miliarde de dolari", a anunţat marţi la sfârşitul zilei secretarul Trezoreriei, Steve Mnuchin, într-un comunicat dat publicităţii pe Twitter. Propunerea i-a fost prezentată de ministrul american preşedintei democrate a Camerei Reprezentanţilor, Nancy Pelosi, în cursul unei convorbiri, marţi la sfârşitul zilei. Valoarea totală este puţin mai ridicată decât cele 908 miliarde de dolari propuse recent de un mic grup de parlamentari democraţi şi republicani şi care servea ca bază de negociere. Discuţiile stagnează de luni de zile şi au fost reluate recent. Preşedintele ales, Joe Biden, a insistat la rândul său asupra necesităţii de a ajuta familiile cele mai vulnerabile şi întreprinderile pentru a ieşi din această situaţie şi a evita ca actuala criză economică să se alimenteze singură. Pentru preşedintele ales, este vorba doar despre un "acont", înaintea unui uriaş plan de relansare ce ar putea fi prezentat rapid după instalarea sa la Casa Albă, la 20 ianuarie. 
Economia Israelului a consemnat cel mai bun trimestru din ultimii 25 de ani	Produsul intern brut a crescut cu 37,9% ajustat sezonier în al treilea trimestru comparativ cu anul anterior, potrivit Biroului Central de Statistică. Acesta a depășit cea mai mare estimare realizată de Bloomberg, cu o prognoză medie de 24%. Astfel, în aprilie și iunie producția a scăzut cu aproape 29%, întrucât țara a impus un blocaj strict pentru a controla răspândirea timpurie a coronavirusului. Dar apoi cele mai multe restricții au fost ridicate și al treilea trimestru a fost caracterizat de o creștere de 44,6% a exporturilor de bunuri și servicii, un plus de 43,1% în producție și de 42% la capitolul consum. Singurul sector cu deficit a fost reprezentat de importurile de bunuri și servicii, care au scăzut cu 6%. Analiștii au prognozat că economia Israelului va scădea între 5% și 6,5% anul acesta, în funcție de gravitatea pandemiei. 
Economia Marii Britanii a înregistrat o revenire spectaculoasă după șase luni de scădere	Marea Britanie a înregistrat o revenire spectaculoasă a economiei, având o creștere record de 15,5% între lunile iulie și septembrie, potrivit ultimelor date citate de BBC News. Revenirea la creștere economică s-a produs după șase luni de scădere în contextul primei etape de carantină impusă de pandemia de coronavirus. Potrivit sursei citate, creșterea nu este suficientă pentru a compensa daunele produse în acest an de pandemia de coronavirus. Conform Institutului Național de Statistică, economia Regatului Unit s-a contractat cu 8,2% față de situația anterioară izbucnirii pandemiei. În același timp, analișii au avertizat că noile măsuri de carantină intrate în vigoare în Anglia de la 5 noiembrie până la 2 decembrie vor avea un nou impact negativ asupra economiei. 
S&P Global Ratings avertizează România că decizia Parlamentului de majorare a pensiilor cu 40% va împinge deficitul bugetar la peste 10% din PIB în 2021
	Agenţia de evaluare S&P Global Ratings avertizează România că decizia Parlamentului de majorare a pensiilor cu 40% ar declanşa o corecţie fiscală dezordonată, tocmai într-un moment în care economia se confruntă cu impactul pandemiei de coronavirus, transmite Reuters, citat de Agerpres. „Credem că, dacă această majorare va rămâne în picioare, România va fi muşcat mai mult decât poate mesteca, fiscal vorbind”, subliniază analiştii S&P, adăugând că următoarea revizuire de rating pentru România este programată pentru data de 4 decembrie. „Dacă va fi implementată, o astfel de majorare considerabilă a cheltuielilor permanente, ar fi una dăunătoare pentru performanţele fiscale şi externe ale României şi, cel mai probabil, va provoca o corecţie bugetară dezordonată, cu repercusiuni asupra revenirii fragile a economiei după pandemia de Covid-19″, susţine S&P. Agenţia de evaluare estimează că majorarea pensiilor, cumulată cu alte cheltuieli sociale, ar putea împinge deficitul bugetar al României la peste 10% din PIB în 2021, unde va rămâne pentru următorii doi ani. Cele trei mari agenţii de rating, S&P, Moody’s şi Fitch Ratings, au atribuit României un rating “BBB minus”, cel mai scăzut calificativ din categoria investment grade, şi toate trei au o perspectivă negativă. „Avem discuţii cu agenţiile de rating şi am avut discuţii foarte multe în acest an. Acest guvern a demonstrat cu administrează precaut şi responsabil finanţele publice. De aceea S&P şi celelalte agenţii de rating au menţinut ratingul. Şi aşa vom face şi în continuare. Vom avea transparenţă maximă. Mă aştept să fie menţinut ratingul în decembrie. Obiectivul meu bineînţeles este de a trece la perspectivă stabilă pentru economie. De aceea, de fiecare dată când avem discuţii cu agenţiile de rating voi prezenta planurile noastre pe termen mediu pentru a vedea clar că vrem consolidare fiscală”, a declarat Florin Cîţu, în cadrul unei conferinţe. 
Pandemia împinge sute de milioane de oameni înspre foamete și sărăcie	Numai în Statele Unite, mii de oameni continuă să moară de covid-19 în fiecare săptămână, în timp ce aproximativ 30 de milioane de oameni rămân șomeri. Producția industrială și cheltuielile consumatorilor sunt încă mult sub nivelurile de dinainte de pandemie. Mai mult decât atât, Europa traversează un al doilea val de coronavirus, declanșând măsuri mai dure din partea guvernelor și tensiuni pentru toată lumea. Totuși, cei mai afectați sunt oamenii din țările în curs de dezvoltare. Dacă guvernele occidentale au reușit să implementeze programe de sprijin, națiunile mai sărace nu au aceleași mijloace, confruntându-se cu mari datorii publice și deficite de venituri. ONU are nevoie de 5 miliarde de dolari pentru a împiedica 30 de milioane de oameni să moară de foame. Astfel, aproximativ 135 de milioane de oameni din întreaga lume s-au confruntat cu o insecuritate alimentară acută înainte de pandemie și se preconizează că numărul se va dubla anul acesta, potrivit agenției. Mai mult decât atât, Banca Mondială subliniază faptul că pandemia ar putea submina eforturile internaționale de a reduce rata sărăciei extreme mondiale la 3% până în 2030. Ca atare, se estimează că nivelurile sărăciei existente vor crește în acest an, pentru prima dată din anii ’90. Doar în Asia sunt în jur de 160 de milioane de oameni care pot ajunge sub pragul sărăciei, potrivit Băncii Asiatice de Dezvoltare. Iar în America Latină, numărul este de aproximativ 45 de milioane de oameni, potrivit unui studiu recent al ONU. UNICEF prin Fondul ONU pentru Copii a calculat că 872 de milioane de studenți din 51 de țări nu pot să se întoarcă la sălile de clasă. Iar mai mult de jumătate din acest număr trăiește în circumstanțe în care învățarea la distanță este imposibilă. Se preconizează astfel o criză generațională în educație. Pe măsură ce spitalele și clinicile din întreaga lume sunt copleșite, UNICEF se teme de scăderi dramatice în rândul sănătății infantile și al ratei natalității. „Când copiilor li se refuză accesul la serviciile de sănătate, deoarece sistemul este depășit și când femeilor le este frică să nască la spital de frica infecției, și ei pot deveni victime ale COVID-19”, a spus Henrietta Fore, directorul executiv al UNICEF. “Fără investiții urgente pentru reluarea sistemelor și serviciilor de sănătate perturbate, milioane de copii sub cinci ani, în special nou-născuți, ar putea muri”. „Am sărbătorit decenii de progrese istorice în combaterea sărăciei și a bolilor”, au scris Bill și Melinda Gates în raportul anual „Portari” al fundației lor. „Dar trebuie să confruntăm realitatea actuală cu sinceritate:  acest progres s-a oprit acum”. FMI preconizează că pandemia va aduce pierderi în valoare de 12 trilioane de dolari până la sfârșitul anului 2021, chiar dacă au fost luate măsuri de sprijin de circa 18 trilioane de dolari în economia globală. Conform calculelor realizate Organizația Internațională a Muncii, pierderile planificate la ora globală de lucru în 2020 vor fi echivalentul a aproximativ 245 de milioane de locuri de muncă pierdute. Astfel, pandemia a eliminat deja venituri de 3,5 trilioane de dolari de la milioane de angajați din întreaga lume. Una dintre cele mai afectate țări este India unde producția economică a scăzut cu 24% în cele trei luni de la începutul pandemiei (martie-mai-iunie), cea mai dramatică prăbușire dintr-o economie majoră. În America Latină, dezastrul economic poate fi la fel de mare, dacă nu chiar mai mult. Oficiali din ONU avertizează cu privire la un „deceniu pierdut” în regiune, cu sărăcie crescută și recesiuni înrădăcinate. Însă OIM a indicat un decalaj al măsurilor de sprijin luate ca să reducă impactul crizei între țările bogate și cele mai sărace. “Așa cum trebuie să ne dublăm eforturile pentru a combate virusul, tot așa trebuie să acționăm urgent și la scară pentru a depăși impactul său economic, social și ocuparea forței de muncă”, a declarat Guy Ryder, secretarul general al OIM. „Țările în curs de dezvoltare au fost expuse la șocuri multiple într-un context de creștere globală anemică”, a declarat pentru Financial Times Stephanie Blankenburg, șefa finanțării datoriei și dezvoltării la Conferința ONU pentru comerț și dezvoltare. „Răspunsul internațional a fost extraordinar de ezitant – mult prea puțin, mult prea târziu”. Este posibil ca accentul să fie pus pe donatorii privați. “La nivel mondial, există peste 2. 000 de miliardari cu o valoare netă de 8 trilioane de dolari. În țara mea natală, SUA, există doar 12 persoane în valoare de 1 trilion de dolari”, a spus Beasley de la PAM. “De fapt, rapoartele afirmă că trei dintre ei au făcut miliarde peste miliarde în timpul COVID. Nu mă opun oamenilor care fac bani, dar omenirea se confruntă cu cea mai mare criză pe care oricare dintre noi am văzut-o”. 
Institutul DIW a îmbunătăţit prognoza economiei Germaniei în 2020	“Economia Germaniei are o evoluţie bună, ţinând cont de circumstanţe”, a apreciat analistul Claus Michelsen de la DIW, transmite Reuters, citată de Agerpres. De asemenea, și estimările pentru 2021 au fost revizuite în creștere, astfel încât PIB-ul Germaniei ar urma să urce cu 4,1%, faţă de un avans de 3% previzionat în iunie. Însă specialiștii DIW au avertizat că pandemia de coronavirus încă poate afecta evoluţia celei mai mari economii europene. “Ar fi greşit să credem că actuala criză se va încheia rapid”, a declarat preşedintele DIW, Marcel Fratzscher. Economia germană, motorul Europei, a înregistrat în trimestrul al doilea o contracţie record cu 9,7%, ca urmare a colapsului cheltuielilor de consum, investiţiilor companiilor şi exporturilor în cel mai grav moment al pandemiei. Guvernul de la Berlin se aşteaptă la o contractare cu 5,8% a economiei germane anul acesta, faţă de un declin de 6,3% previzionat în aprilie. 
ANAF:  Cifre de afaceri, în scădere cu 60% a agențiilor de turism și cu peste 36% pentru structurile de cazare	Conform analizelor ANAF, citate de Ministerul Economiei, în topul celor mai afectate companii din cauza pandemiei de coronavirus, urmează structurile de cazare, care au raportat o scădere a cifrei de afaceri cu 36,8%, asta în timp ce structurile de alimentație au înregistrat o scădere a afacerilor cu 33,5%, cei mai afectați fiind contribuabilii mijlocii (-40,5%), urmați de contribuabilii mici (-32,2%) și de cei mari (-27,8%). 
Marea Britanie va împrumuta aproape 400 de miliarde de lire sterline, pentru a acoperi impactul pandemiei de coronavirus	A şasea mare economie a lumii se va contracta cu 11,3% în 2020, cel mai mult de la „Marele Îngheţ” din 1709. În 2021, economia va recupera mai puţin de jumătate din această pierdere, a afirmat Rishi Sunak, ministrul Finanțelor, la prezentarea planului de cheltuieli pentru anul 2021. „Urgenţa de sănătate nu s-a încheiat. Iar urgenţa economică abia a început”, a spus Sunak, promiţând mai mulţi bani pentru sănătate, infrastructură, apărare şi combaterea şomajului. Autoritatea de supraveghere a bugetului estimează că împrumuturile vor fi de 394 de miliarde de lire în anul fiscal 2020/2021, care a început în aprilie, uşor mai ridicate faţă de nivelul anticipat în august. 
Indicatorul de Încredere Macroeconomică al CFA a scăzut în octombrie cu 2,3 puncte	Astfel, indicatorul a scăzut cu 22,4 puncte, potrivit CFA România. Această evoluţie s-a datorat componentei de condiţii curente a Indicatorului. Astfel, Indicatorul condiţiilor curente a scăzut faţă de luna anterioară cu 13,2 puncte, până la valoarea de 19,9 puncte (faţă de aceeaşi lună a anului anterior, Indicatorul condiţiilor curente a scăzut cu 45,2 puncte). Indicatorul anticipaţiilor a crescut cu 3,2 puncte faţă de luna anterioară, până la valoarea de 38,2 puncte (comparativ cu aceeaşi lună a anului anterior, Indicatorul anticipaţiilor a scăzut cu 11,0 puncte), se arată într-un comunicat al organizației, transmite Agerpres. În ceea ce priveşte cursul de schimb euro/lei, toţi participanţii la sondaj anticipează o depreciere a monedei românești în următoarele 12 luni. Astfel, valoarea medie a anticipaţiilor pentru orizontul de şase luni este de 4,9398, în timp ce pentru orizontul de 12 luni valoarea medie a cursului anticipat este 5,0102 lei pentru un euro. Rata anticipată a inflaţiei pentru orizontul de 12 luni (noiembrie 2021/noiembrie 2020) a înregistrat o valoare medie de 2,68%. De asemenea, peste 60% dintre participanţii la sondaj consideră preţul proprietăţilor imobiliare din marile oraşe ca fiind supraevaluat. Referitor la impactul crizei coronavirusului asupra economiei naţionale, studiul concluzionează că durata acestuia se va resimți puternic până în trimestrul III al anului 2021 (peste 67%). Iar deficitul bugetului de stat anticipat pentru anul 2020:  valoarea medie a anticipaţiilor este 8,6%;   evoluţia, în termeni reali a PIB în anul 2020:  valoarea medie a anticipaţiilor este -5%. În ceea ce priveşte rata şomajului la finalul anului 2020:  valoarea medie a anticipaţiilor este 6,7%. Pentru anul 2021, anticipaţiile de evoluţie în termeni reali a PIB sunt de +2,9%. 
Japonia anunță noi măsuri de stimulare a economiei, în valoare de 708 miliarde de dolari	Japonia a anunțat un nou pachet de stimulare a economiei, în valoare de 708 miliarde de dolari, pentru a accelera redresarea după pandemia de coronavirus (COVID-19), în timp ce sunt majorate investițiile pentru proiecte de transformarea ecologică și digitală, transmit DPA și Reuters. Noul pachet va include aproximativ 40. 000 miliarde de yeni (384,54 miliarde de dolari) cheltuieli fiscale directe și inițiative menite să reducă emisiile de carbon și să sporească adaptarea tehnologiei digitale, a informat marți premierul Yoshihide Suga. Acesta a declarat că vrea să protejeze locurile de muncă, să ajute mediul de afaceri, să revitalizeze economia și să deschidă calea spre transformarea ecologică și digitală, scrie Agerpres. Valoarea combinată a măsurilor de stimulare a economiei din 2020 se ridică la aproximativ 3. 000 de miliarde de dolari. 
Oficialii francezi se așteaptă la un deficit public de 11,3% din PIB în 2020	Noile măsuri adoptate pentru a amortiza impactul economic al celei de a doua izolări în Franța și pierderile de venituri fiscale pe care le va provoca ar urma să ducă deficitul public la 248 miliarde euro în acest an, a declarat Olivier Dussopt, secretar de stat Ministerul Conturilor Publice, într-un interviu publicat în Journal du dimanche și preluat de Agerpres. Un astfel de deficit ar reprezenta 11,3% din Produsul Intern Brut, a precizat Dussopt, reamintind că la începutul anului deficitul public era prognozat la 53,5 miliarde euro. Săptămâna aceasta guvernul francez și-a revizuit estimările economice după ce țara a intrat în cea de a doua izolare pentru a combate înmulțirea cazurilor de infecție cu coronavirus. Conform noilor estimări, economia Franței ar urma să se contracte cu 11% în 2020, comparativ cu estimările anterioare care mizau pe un recul de 10%. În acest context, guvernul de la Paris a anunțat o nouă rectificare bugetară, care include noi măsuri de susținere a economiei în valoare de 20 de miliarde de euro. 
ASF:  Fondurile de pensii private au un risc redus de a fi afectate de pandemie. Majoritatea investițiilor, în titluri de stat	Autoritatea de Supraveghere Financiară (ASF) a publicat Raportul privind stabilitatea piețelor financiare nebancare - semestrul II 2020, în care analizează impactul pandemiei asupra pieței financiare din România. În acest raport, ASF notează că fondurile de pensii private “se mențin într-o zonă de risc mediu spre scăzut, cu tendință de diminuare”. Potrivit ASF, piețele financiare non-bancare din România “s-au adaptat bine în fața șocurilor care au lovit economiile europene în acest an, ca efect al pandemiei COVID-19”. „Raportul privind stabilitatea piețelor financiare nebancare - semestrul II 2020 scoate în evidență faptul că economia românească a avut o evoluție «blândă» în trimestrul I 2020, comparativ cu alte state europene, care au înregistrat contracții severe. Șocul mai puternic a fost vizibil în trimestrul al II-lea, odată cu măsurile de izolare și de carantină instituite prin starea de urgență din perioada aprilie – mai 2020. De la declanșarea crizei generate de pandemia COVID-19 și până în prezent, piețele financiare non-bancare din România au avut evoluții lipsite de convulsii majore. Pe plan național, fondurile de pensii private se mențin într-o zonă de risc mediu spre scăzut, cu tendință de diminuare. Arhitectura sistemului de pensii private din România, bazat pe contribuții definite, este una solidă, cu multiple mecanisme de protecție pentru participanți. Investițiile fondurilor de pensii sunt realizate prudent, peste 67% din active fiind plasate în titluri emise de statul român. Astfel, riscul de credit este unul redus și conectat cu riscul de țară, în timp ce riscul de piață este diminuat prin diversificarea plasamentelor. Pe piața asigurărilor din România, riscurile se află la un nivel mediu, dar în creștere, ca urmare a efectelor incertitudinii generate de criza globală. Riscul de afaceri a crescut, din cauza evoluției pandemiei, în timp ce riscurile de profitabilitate și de solvabilitate s-au menținut la un nivel mediu, chiar dacă menținerea ratelor scăzute ale dobânzii poate avea un dublu impact pe partea activelor și a datoriilor, în special asupra asigurătorilor de viață, cu consecințe negative asupra solvabilității și poziției financiare a societăților. Activele totale au avut o dinamică pozitivă, determinând o creștere a excedentului activelor față de datorii, ce reprezintă componenta principală a elementelor de rang 1 aferente fondurilor proprii eligibile să acopere cerințele de capital, potrivit regimului Solvabilitate II. Evoluția ratei combinate a daunei în primul semestru din 2020 a indicat o ușoară îmbunătățire a profitabilității pe segmentul asigurărilor generale, însă continuă să se mențină în teritoriu supraunitar pentru principalele clase de asigurare CASCO și RCA – CMR. Riscul de concentrare rămâne unul ridicat, atât la nivelul întregii piețe a asigurărilor, cât și pe principalele clase de asigurări generale și de viață. Pe piața de capital din România riscurile se află la un nivel ridicat cu tendință de creștere, în special din cauza specificului burselor de a reacționa imediat, chiar anticipativ, la orice factori perturbatori din economie și nu numai. Bursa de Valori București a înregistrat o creștere anuală a valorii tranzacționate, dar capitalizarea acesteia nu a reușit să recupereze încă scăderile puternice din primul val al pandemiei. În perioada iunie-august, contagiunea a continuat să scadă, concomitent cu relaxarea condițiilor de izolare socială luate de toate economiile europene, iar în luna septembrie a revenit la media pe termen lung. Odată cu materializarea valului al doilea al pandemiei, contagiunea a început să crească în luna octombrie și se așteaptă ca tendința să continue ca urmare a reintroducerii măsurilor de carantină și distanțare socială în mai multe economii europene. În contextul incertitudinilor referitoare la restricțiile viitoare din cadrul pandemiei este posibil să asistăm și la alte episoade de presiune asupra lichidității fondurilor prin creșterea retragerilor, deși acestea pot aplica instrumente legale de management al lichidității. Și pe piața fondurilor de investiții se menține un nivel ridicat de concentrare a serviciilor de depozitare”, potrivit unui comunicat ASF. Raportul mai arată o analiză a diferențelor între criza financiară din 2008 și cea provocată de apariția virusului SARS-CoV-2. „1. Sursa șocului – dacă în cazul crizei din 2008 sursa a fost endogenă sistemului financiar, fiind generată de creditele neperformante și de securitizarea acestora, în 2020 criza a fost exogenă, venind din afara sistemului financiar. 2. Sănătatea sistemului financiar – la începutul anului 2020, sistemul financiar era robust, fiind capabil să facă față șocurilor, în timp ce în 2008 sistemul financiar era fragil, având probleme interne. În plus, efectele întăririi reglementărilor care au urmat crizei din 2008 au întărit și mai mult sistemul financiar pentru a face față unor șocuri neașteptate. 3. Viteza de propagare – primele semne ale crizei din deceniul trecut au apărut încă din a doua parte a anului 2007, însă a durat o perioadă până când criza s-a extins la nivel global, culminând cu falimentul Lehman Brothers în septembrie 2008. Bursele au atins un minim în T1 2009, după o perioadă de 17 luni de scădere. Spre deosebire, criza actuală s-a declanșat și s-a extins la nivel global într-un timp foarte scurt, de doar câteva luni. De exemplu, bursele au început să scadă în februarie 2020, revenindu-și la nivelele anterioare la finalul lui mai 2020. Desigur, este încă devreme pentru a putea afirma că sistemul financiar a depășit criza, mai ales având în vedere că ne aflăm în al doilea val pandemic, iar OMS preconizează un al treilea val la începutul anului 2021. 4. Reacția autorităților – a fost mult mai pronunțată în 2020, stimulul fiscal, de exemplu, ridicându-se la valori în general peste 10% din PIB, în unele cazuri ajungând la aproape 40% din PIB, în timp ce în timpul crizei din 2008, în întreaga perioadă, stimulul fiscal a totalizat câteva procente din PIB. La acestea se adaugă măsuri extinse de relaxare monetară. 5. Așteptări privind forma revenirii – în 2008 am avut parte de o revenire în U, ceea ce înseamnă că șocul a fost permanent, revenirea creșterii făcându-se pe un trend inferior celui care s-ar fi înregistrat în absența crizei. În momentul de față, există încă speranța unei reveniri în V, care ar însemna o revenire la trendul de dinaintea crizei. Această speranță este alimentată de caracterul exogen al șocului, mergându-se pe ipoteza că, odată șocul îndepărtat, revenirea va fi completă, mai ales având în vedere că, atât economia, cât și sistemul financiar nu aveau probleme structurale evidente. Cu toate acestea, există și voci care anticipează o revenire în W sau chiar în U, argumentând prin contracția puternică a PIB-ului la nivel global și prin semnele unor schimbări de structură a economiei reale, care va necesita ajustări. 6. Amploarea impactului economic – criza din 2008 a afectat, în special, economiile dezvoltate, PIB-ul la nivel global rămânând pe un teritoriu pozitiv. Spre deosebire, criza COVID-19 pare să afecteze toate țările, PIB-ul la nivel global înregistrând o scădere, cele mai afectate fiind țările mai sărace”, conform sursei citate. 
Legea care anulează dobânda la dobândă în cazul amânării ratelor, atacată de Guvern la CCR	CCR va dezbate pe 13 ianuarie sesizarea Guvernului referitoare la Legea care anulează dobânda la dobândă pe care băncile o percep pentru perioada amânării ratelor în pandemie, potrivit Mediafax. CCR va dezbate pe 13 ianuarie 2021 sesizarea Guvernului referitoare la Legea privind aprobarea OUG nr. 168/2020 pentru completarea OUG nr. 70/2020 privind reglementarea unor măsuri, începând cu data de 15 mai 2020, în contextul situației epidemiologice determinate de răspândirea coronavirusului SAR-CoV-2, pentru prelungirea unor termene, pentru modificarea și completarea Legii nr. 227/2015 privind Codul fiscal, a Legii educaţiei naționale nr. 1/2011, precum şi a altor acte normative. Potrivit legii, „dobânda datorată de debitori precum și comisioanele aferente corespunzătoare sumelor scadente a căror plată a fost suspendată nu se capitalizează la soldul creditului existent, la finalul perioadei de suspendare”. „Astăzi (vineri - n.r.), Guvernul a atacat la CCR legea prin care am anulat dobânda la dobândă pe care băncile și IFN-urile o percep pentru perioada amânării ratelor. Cât de cinic poți fi, Cîțule, să pui toată povara pe spinarea oamenilor? Totul pentru bănci și IFN-uri, nimic pentru oameni! #faraAbuzuri #tinemcuRomania”, scrie pe Facebook social-democratul Daniel Zamfir. Legea a fost adoptată pe 24 noiembrie de Camera Deputaților cu ezultat 134 de voturi „pentru”, 58 „contra” și 36 de abțineri. 
Șeful FMI:  Îngheţarea datoriilor ţărilor sărace ar trebui extinsă până la finalul lui 2021	Directorul general al Fondului Monetar Internaţional, Kristalina Georgieva, a anunţat că se aşteaptă ca programul privind îngheţarea plăţilor aferente serviciului datoriei către FMI a celor mai sărace ţări din lume să fie extins până la finalul lui 2021, transmite Reuters. Kristalina Georgieva a făcut declaraţia în timpul unui forum al FMI dedicat crizei provocate de pandemia de coronavirus în statele în curs de dezvoltare. Aceste ţări trebuie să majoreze investiţiile pentru a accelera distribuţia vaccinurilor anti-Covid 19, a adăugat oficialul FMI. Luna trecută, Georgieva a cerut implementarea rapidă şi eficientă a noului cadru stabilit de G20 pentru suspendarea plăţilor aferente serviciului datoriei celor mai sărace ţări din lume, dar a avertizat că şi alte state au nevoie de ajutor. "Este esenţial să fie operaţionalizat rapid şi eficient acest cadru", a afirmat Kristalina Georgieva, după ce s-a adresat liderilor G20 (grupul celor 20 de economii dezvoltate şi emergente). "Mai mult, trebuie de asemenea să ajutăm aceste ţări care nu beneficiază de reglementările din noul cadru pentru a-şi rezolva vulnerabilităţile legate de nivelul datoriei, astfel încât economiile lor să devină mai reziliente", a declarat oficialul FMI, potrivit Agerpres. Noul program anunţat de liderii G20 permite un moratoriu temporar al serviciului plăţilor datoriilor pentru 73 de ţări cu venituri extrem de scăzute. Geoffrey Okamoto, prim adjunct al directorului general al FMI, a anunţat recent că problema sustenabilităţii datoriilor este pe primul loc pe lista preocupărilor oficialilor FMI, adăugând că multe ţări din America Latină aveau probleme cu datoriile şi înainte de coronavirus, iar pandemia a agravat aceste presiuni. Okamoto a subliniat că Iniţiativa pentru Suspendarea Serviciului Datoriei (DSSI) a dat mai mult timp FMI pentru a evalua situaţia datoriilor pentru aceste ţări. 
ASF:  Fondurile de pensii private au un risc redus de a fi afectate de pandemie. Majoritatea investițiilor, în titluri de stat	Autoritatea de Supraveghere Financiară (ASF) a publicat Raportul privind stabilitatea piețelor financiare nebancare - semestrul II 2020, în care analizează impactul pandemiei asupra pieței financiare din România. În acest raport, ASF notează că fondurile de pensii private “se mențin într-o zonă de risc mediu spre scăzut, cu tendință de diminuare”. Potrivit ASF, piețele financiare non-bancare din România “s-au adaptat bine în fața șocurilor care au lovit economiile europene în acest an, ca efect al pandemiei COVID-19”. „Raportul privind stabilitatea piețelor financiare nebancare - semestrul II 2020 scoate în evidență faptul că economia românească a avut o evoluție «blândă» în trimestrul I 2020, comparativ cu alte state europene, care au înregistrat contracții severe. Șocul mai puternic a fost vizibil în trimestrul al II-lea, odată cu măsurile de izolare și de carantină instituite prin starea de urgență din perioada aprilie – mai 2020. De la declanșarea crizei generate de pandemia COVID-19 și până în prezent, piețele financiare non-bancare din România au avut evoluții lipsite de convulsii majore. Pe plan național, fondurile de pensii private se mențin într-o zonă de risc mediu spre scăzut, cu tendință de diminuare. Arhitectura sistemului de pensii private din România, bazat pe contribuții definite, este una solidă, cu multiple mecanisme de protecție pentru participanți. Investițiile fondurilor de pensii sunt realizate prudent, peste 67% din active fiind plasate în titluri emise de statul român. Astfel, riscul de credit este unul redus și conectat cu riscul de țară, în timp ce riscul de piață este diminuat prin diversificarea plasamentelor. Pe piața asigurărilor din România, riscurile se află la un nivel mediu, dar în creștere, ca urmare a efectelor incertitudinii generate de criza globală. Riscul de afaceri a crescut, din cauza evoluției pandemiei, în timp ce riscurile de profitabilitate și de solvabilitate s-au menținut la un nivel mediu, chiar dacă menținerea ratelor scăzute ale dobânzii poate avea un dublu impact pe partea activelor și a datoriilor, în special asupra asigurătorilor de viață, cu consecințe negative asupra solvabilității și poziției financiare a societăților. Activele totale au avut o dinamică pozitivă, determinând o creștere a excedentului activelor față de datorii, ce reprezintă componenta principală a elementelor de rang 1 aferente fondurilor proprii eligibile să acopere cerințele de capital, potrivit regimului Solvabilitate II. Evoluția ratei combinate a daunei în primul semestru din 2020 a indicat o ușoară îmbunătățire a profitabilității pe segmentul asigurărilor generale, însă continuă să se mențină în teritoriu supraunitar pentru principalele clase de asigurare CASCO și RCA – CMR. Riscul de concentrare rămâne unul ridicat, atât la nivelul întregii piețe a asigurărilor, cât și pe principalele clase de asigurări generale și de viață. Pe piața de capital din România riscurile se află la un nivel ridicat cu tendință de creștere, în special din cauza specificului burselor de a reacționa imediat, chiar anticipativ, la orice factori perturbatori din economie și nu numai. Bursa de Valori București a înregistrat o creștere anuală a valorii tranzacționate, dar capitalizarea acesteia nu a reușit să recupereze încă scăderile puternice din primul val al pandemiei. În perioada iunie-august, contagiunea a continuat să scadă, concomitent cu relaxarea condițiilor de izolare socială luate de toate economiile europene, iar în luna septembrie a revenit la media pe termen lung. Odată cu materializarea valului al doilea al pandemiei, contagiunea a început să crească în luna octombrie și se așteaptă ca tendința să continue ca urmare a reintroducerii măsurilor de carantină și distanțare socială în mai multe economii europene. În contextul incertitudinilor referitoare la restricțiile viitoare din cadrul pandemiei este posibil să asistăm și la alte episoade de presiune asupra lichidității fondurilor prin creșterea retragerilor, deși acestea pot aplica instrumente legale de management al lichidității. Și pe piața fondurilor de investiții se menține un nivel ridicat de concentrare a serviciilor de depozitare”, potrivit unui comunicat ASF. Raportul mai arată o analiză a diferențelor între criza financiară din 2008 și cea provocată de apariția virusului SARS-CoV-2. „1. Sursa șocului – dacă în cazul crizei din 2008 sursa a fost endogenă sistemului financiar, fiind generată de creditele neperformante și de securitizarea acestora, în 2020 criza a fost exogenă, venind din afara sistemului financiar. 2. Sănătatea sistemului financiar – la începutul anului 2020, sistemul financiar era robust, fiind capabil să facă față șocurilor, în timp ce în 2008 sistemul financiar era fragil, având probleme interne. În plus, efectele întăririi reglementărilor care au urmat crizei din 2008 au întărit și mai mult sistemul financiar pentru a face față unor șocuri neașteptate. 3. Viteza de propagare – primele semne ale crizei din deceniul trecut au apărut încă din a doua parte a anului 2007, însă a durat o perioadă până când criza s-a extins la nivel global, culminând cu falimentul Lehman Brothers în septembrie 2008. Bursele au atins un minim în T1 2009, după o perioadă de 17 luni de scădere. Spre deosebire, criza actuală s-a declanșat și s-a extins la nivel global într-un timp foarte scurt, de doar câteva luni. De exemplu, bursele au început să scadă în februarie 2020, revenindu-și la nivelele anterioare la finalul lui mai 2020. Desigur, este încă devreme pentru a putea afirma că sistemul financiar a depășit criza, mai ales având în vedere că ne aflăm în al doilea val pandemic, iar OMS preconizează un al treilea val la începutul anului 2021. 4. Reacția autorităților – a fost mult mai pronunțată în 2020, stimulul fiscal, de exemplu, ridicându-se la valori în general peste 10% din PIB, în unele cazuri ajungând la aproape 40% din PIB, în timp ce în timpul crizei din 2008, în întreaga perioadă, stimulul fiscal a totalizat câteva procente din PIB. La acestea se adaugă măsuri extinse de relaxare monetară. 5. Așteptări privind forma revenirii – în 2008 am avut parte de o revenire în U, ceea ce înseamnă că șocul a fost permanent, revenirea creșterii făcându-se pe un trend inferior celui care s-ar fi înregistrat în absența crizei. În momentul de față, există încă speranța unei reveniri în V, care ar însemna o revenire la trendul de dinaintea crizei. Această speranță este alimentată de caracterul exogen al șocului, mergându-se pe ipoteza că, odată șocul îndepărtat, revenirea va fi completă, mai ales având în vedere că, atât economia, cât și sistemul financiar nu aveau probleme structurale evidente. Cu toate acestea, există și voci care anticipează o revenire în W sau chiar în U, argumentând prin contracția puternică a PIB-ului la nivel global și prin semnele unor schimbări de structură a economiei reale, care va necesita ajustări. 6. Amploarea impactului economic – criza din 2008 a afectat, în special, economiile dezvoltate, PIB-ul la nivel global rămânând pe un teritoriu pozitiv. Spre deosebire, criza COVID-19 pare să afecteze toate țările, PIB-ul la nivel global înregistrând o scădere, cele mai afectate fiind țările mai sărace”, conform sursei citate. 
Conferinţa anuală UNSAR:  Provocările lumii noi, o economie pregătită pentru neprevăzut	UNSAR - Uniunea Națională a Societăților de Asigurare și Reasigurare din România, în parteneriat cu Digi24, organizează pe 10 decembrie 2020, începând cu ora 09: 00, o nouă ediție a conferinței anuale, pe formatul unei dezbateri televizate, transmise online. Evenimentul, moderat de cunoscutul om de televiziune Lucian MÎNDRUȚĂ, îi va avea ca invitați pe reprezentanții unor importante instituții și organizații profesionale din România. Dezbaterea va porni de la teme de actualitate precum: • COVID-19:  o nouă manifestare a neprevăzutului în economie. Impactul asupra industriei serviciilor financiare și de asigurări • Ce poate face piața financiară pentru a veni în sprijinul economiei și al societății? • Digitalizarea – riscuri și oportunități pentru un viitor post-pandemic • Tendințe în comportamentul consumatorilor și al clienților • Educaţie financiară în era COVID-19. Pandemia de COVID-19 a afectat economia mondială. Dar această criză a servit și drept catalizator pentru schimbări remarcabile în toate industriile. Acum, mai mult ca oricând, organizaţiile, companiile şi guvernele joacă un rol crucial în protejarea sănătăţii oamenilor, consolidarea economiei şi dezvoltarea unor soluţii practice şi a inovaţiilor care vor echilibra balanţa în acest context neprevăzut. În deschiderea evenimentului vor lua cuvântul: • Adrian MARIN, Preşedinte UNSAR • Larisa DRAGOMIR, Deputy Head of Insurance & Pensions Unit, DG FISMA, Comisia Europeană • Nicu MARCU, Preşedinte, ASF – Autoritatea de Supraveghere Financiară • Michaela KOLLER, Director General, Insurance EuropeÎn prima parte, dezbaterea îi are ca invitați pe: • Sebastian BURDUJA, Secretar de stat, Ministerul Finanțelor Publice• Florin DĂNESCU, Preşedinte Executiv, ARB – Asociaţia Română a Băncilor• Radu HANGA, Preşedinte, BVB – Bursa de Valori Bucureşti• Radu CRĂCIUN, Preşedinte, APAPR• Dorel DUŢĂ, Preşedinte, UNSICAR• Antonio SOUVANNASOUCK, Preşedinte, PRBAR• Virgil ȘONCUTEAN, Membru board UNSAR• Mihai TECĂU, Membru board UNSARA doua parte a dezbaterii îi are ca speakeri pe: • Daniel APOSTOL, Director Comunicare şi Relaţii Interinstituţionale, ASF – Autoritatea de Supraveghere Financiară• Gerke WITTEVEEN, Vicepresedinte, UNSAR• Valentin IONESCU, Preşedinte, Institutul de Studii Financiare• Radu CIOBANU, Lector Universitar Doctor, Facultatea de Finanţe, ASE - Academia de Studii Economice Bucureşti• Paul Silviu ANGHEL, Director General, Direcția Generală Control și Supraveghere Piață și Armonizare Europeană, ANPC• Ligia MUNTEANU, Jurnalist, Digi24• Gelu DUMINICĂ, Sociolog, Profesor asociat al Facultății de Sociologie și Asistență Socială a Universității din București• Laurentiu DUMITRESCU, Managing Partner, Digital Star• Alexandru CIUNCAN, Director General, UNSARConferinţa va fi transmisă live pe: www. digi24. ro/conferintaUNSAR2020www. unsar. ro/conferintaUNSAR2020
Majoritatea companiilor municipale vor dispărea, managerii lor vor fi dați afară. Nicușor Dan:  „Asta-i viața!”	Majoritatea companiilor municipale înființate de vechea administrație a Bucureștiului vor dispărea, însă angajații lor nu își vor pierde slujbele, ci vor fi „importați” către administrație. Nu asta va fi, însă, și soarta șefilor, a arătat, marți seara, la Digi24, primarul general al Capitalei, Nicușor Dan. Întrebat câte dintre companiile municipale vor dispărea, Nicușor Dan a răspuns că „cele mai multe dintre ele”. Vor rămâne STB-ul (compania pentru transportul public) și Termoenergetica, plus Energetica, o companie-satelit a Termoenergetica, iar din celelalte „o să aducem colective importante către administrație”, a precizat Nicușor Dan. „Nu și managementul, care e total defectuos”, a adăugat primarul general. Oamenii vor fi, astfel, preluați de Primăria Capitalei, dar nu și companiile ca atare, a precizat Nicușor Dan. Și managerii ce fac, rămân fără joburi, dispar? a fost întrebat primarul general. „Asta-i viața, da!”, a răspuns Nicușor Dan. Întrebat în cât timp se va întâmpla aceasta, primarul general a explicat că este o decizie ce ține de Consiliul General al Capitalei. „Eu sper ca foarte curând, noua majoritate din Consiliul General să numească noile Adunări Generale, care să numească noile Consilii de Administrație, cu mandat să lichideze, adică să întrerupă contractele și bineînțeles, acolo unde sunt colective importante de oameni și valoroase, să le aducă către Administrație”, a spus primarul general al Capitalei la Digi24. 
Legea care permite angajatorilor să reducă la jumătate timpul de lucru și salariile angajaților, din cauza pandemiei - promulgată	Preşedintele Klaus Iohannis a promulgat marţi Legea pentru aprobarea OUG 132/2020 privind măsuri de sprijin destinate salariaţilor şi angajatorilor în contextul pandemiei. Legea permite angajatorilor să reducă timpul de muncă al salariaţilor, cu cel mult 50% din durata prevăzută în contractul individual de muncă, cu repartizarea corespunzătoare a programului de lucru şi reducerea corespunzătoare a salariului. În perioada stării de urgenţă/alertă/asediu, precum şi pe o perioadă de până la 3 luni de la data încetării ultimei perioade în care a fost instituită starea de urgenţă/alertă/asediu, „angajatorii au posibilitatea reducerii timpului de muncă al salariaţilor cu cel mult 50% din durata zilnică, săptămânală sau lunară, prevăzută în contractul individual de muncă, cu informarea şi consultarea sindicatului, a reprezentanţilor salariaţilor sau a salariaţilor, după caz, anterior comunicării deciziei salariatului”, se arată în textul ordonanței, potrivit Agerpres. „Reducerea timpului de muncă în condiţiile prevăzute la alin. (1) se stabileşte prin decizia angajatorului, pentru o perioadă de cel puţin 5 zile lucrătoare, lunar, angajatorul având obligaţia de stabilire a programului de muncă pentru întreaga lună. Reducerea timpului de muncă se aplică şi în cazul programului de muncă în ture, precum şi în cazul programului de muncă inegal. Decizia angajatorului privind reducerea timpului de muncă, programul de lucru, modul de repartizare a acestuia pe zile şi drepturile salariale aferente se comunică salariatului cu cel puţin 5 zile înainte de aplicarea efectivă a măsurii”, prevede legea. Actul normativ mai stipulează că, pe durata reducerii timpului de muncă, salariaţii afectaţi de măsură beneficiază de o indemnizaţie de 75% din diferenţa dintre salariul de bază brut lunar prevăzut în contractul individual de muncă şi salariul de bază brut lunar aferent orelor de muncă efectiv prestate ca urmare a reducerii timpului de muncă, în completarea drepturilor salariale cuvenite, calculate la timpul efectiv lucrat. 
Cu cât a scăzut Produsul Intern Brut în primele 9 luni ale anului. Domeniul care a avut o creștere de peste 10% în 2020	
Produsul Intern Brut a scăzut în primele nouă luni ale anului în curs, comparativ cu perioada similară din 2019, cu 5,1% pe seria brută şi cu 4,6% pe seria ajustată sezonier, arată datele provizorii publicate marţi de Institutul Naţional de Statistică. O contribuţie negativă importantă au avut-o industria şi activităţile de spectacole, culturale şi recreative. „Din punctul de vedere al utilizării PIB, scăderea s-a datorat, în principal:  cheltuielii pentru consumul final al gospodăriilor populaţiei, al cărei volum s-a redus cu 4,8% contribuind cu -3,0% la rata de creştere a PIB. Exportului net (-2,0%), consecinţă a scăderii cu 12,8% a exporturilor de bunuri şi servicii corelată cu o scădere mai mică a volumului importurilor de bunuri şi servicii (7,5%);   variaţia stocurilor (-1,6%). Un impact pozitiv asupra ratei de creştere a PIB l-a avut formarea brută de capital fix, cu o contribuţie de +1,0%, şi al cărei volum s-a majorat cu 4,2%”, menţionează INS. Produsul Intern Brut a fost în termeni reali mai mare cu 5,6% în trimestrul III raportat la trimestrul II din acest an. Faţă de acelaşi trimestru din anul 2019, Produsul Intern Brut a înregistrat o scădere cu 6,0%, atât pe seria brută, cât şi pe seria ajustată sezonier. Conform INS, Produsul Intern Brut - date ajustate sezonier - estimat pentru trimestrul III 2020 a fost de 254,951 miliarde de lei preţuri curente, în creştere - în termeni reali - cu 5,6% faţă de trimestrul II 2020 şi în scădere cu 6,0% faţă de trimestrul III 2019. Produsul Intern Brut estimat pentru perioada 1 ianuarie - 30 septembrie 2020 a fost de 763,322 miliarde de lei preţuri curente, în scădere - în termeni reali - cu 4,6% faţă de perioada 1 ianuarie - 30 septembrie 2019. Pe serie brută, Produsul Intern Brut estimat pentru trimestrul III 2020 a fost de 279,174 miliarde de lei preţuri curente, în scădere - în termeni reali - cu 6,0% faţă de trimestrul III 2019. Produsul Intern Brut estimat pentru perioada 1 ianuarie - 30 septembrie 2020 a fost de 718,269 miliarde de lei preţuri curente, în scădere - în termeni reali - cu 5,1% faţă de intervalul 1 ianuarie - 30 septembrie 2019. Pe categorii de resurse, la scăderea PIB, în intervalul de timp 1 ianuarie - 30 septembrie 2020, faţă de perioada similară din 2019, contribuţii negative mai importante au avut următoarele ramuri: O contribuţie negativă semnificativă au avut-o impozitele nete pe produs (-1,0%), acestea înregistrând o scădere a volumului lor cu 10,8%. Potrivit INS, un impact pozitiv mai important asupra ratei de creştere a PIB au avut:  construcţiile (+0,5%), cu o pondere de 4,7% la formarea PIB şi al cărei volum de activitate s-a majorat cu 12,6%;   informaţiile şi comunicaţiile (+0,6%), cu o pondere de 6,8% la formarea PIB şi al căror volum de activitate a crescut cu 10,3%. 
Standard & Poor's menține ratingul de țară al României la „BBB minus”, ultimul recomandat investițiilor	
Agenția Standard & Poor's (S&P) a reconfirmat vineri ratingul României pe care îl acordase și în urmă cu șase luni pentru datoria pe termen lung şi scurt, în valută şi în monedă locală, şi i-a menţinut perspectiva negativă, astfel că acesta rămâne la „BBB minus /A-3” , ultima categorie recomandată investițiilor. La sfârșitul lunii octombrie, și agenţia de evaluare financiară Fitch Ratings reconfirmase ratingul suveran al României la „BBB minus” cu perspectivă negativă, după ce cu două zile înainte, agenția Moody's anunțase, la rândul ei, că menține ratingul de țară al României. Cea de-a treia agenție de rating, Standard and Poor's era așteptată să-și anunțe evaluarea la începutul lunii decembrie. Acest indicator este important pentru costurile la care se împrumută statul sau marile companii dintr-o țară. Potrivit unui comunicat citat de Agerpres, S&P se aşteaptă ca economia României să se contracteze cu 5,2% în 2020 şi deficitul bugetar să se adâncească la 9,2% din PIB. Anul viitor agenţia se aşteaptă la o creştere a PIB-ului României de 4%. Totuşi, S&P anticipează că economia va reveni la nivelul din 2019 abia în 2022. În scenariul de bază al agenţiei, după alegerile parlamentare din decembrie, viitorul guvern va face eforturi credibile de consolidare, pentru a stabiliza nivelul datoriei sub 60% din PIB. Pe de altă parte, dinamica politică complexă a României continuă să obstrucţioneze direcţia politicii sale viitoare şi fiabilitatea execuţiei politicilor, apreciază agenţia de evaluare financiară. Conform raportului agenţiei, perspectiva negativă se bazează pe riscurile la adresa echilibrelor fiscale şi externe ale României în următoarele 12 luni. Acestea se vor materializa probabil dacă factorii de decizie politică nu reuşesc să vină cu un plan credibil de reducere a dezechilibrelor bugetare. S&P ar putea revizui în scădere ratingurile României dacă dezechilibrele fiscale şi externe rămân ridicate o perioadă mai îndelungată decât a anticipat agenţia, din cauza provocărilor cu care se va confrunta politica fiscală după alegeri. În opinia agenţiei, costurile de finanţare ale României ar putea creşte, dacă viitorul Guvern nu reuşeşte să prezinte un cadru credibil al politicii fiscale. În schimb, S&P ar putea revizui la stabilă perspectiva atribuită ratingului României, dacă viitorul Guvern ancorează rapid consolidarea fiscală, ceea ce va duce la stabilizarea finanţelor publice ale ţării. În pofida deteriorării situației în 2020, nivelul datoriei României rămâne moderat. S&P anticipează că viitorul Executiv va reduce dezechilibrele bugetare. Agenţia crede că viitoarea administraţie va continua probabil să furnizeze un sprijin fiscal amplu pentru a sprijini redresarea economiei în 2021, dar va trebui să gestioneze rigidităţile fiscale create în urma deciziilor politice anterioare. Acestea includ majorări costisitoare de pensii şi alte beneficii sociale. Incertitudinile politice sunt exacerbate de peisajul politic complex şi conflictual, care ar putea face dificilă construirea unei coaliţii după alegeri, se arată în raportul agenţiei de evaluare financiară. Absorbţia fondurilor europene va fi cheia pentru sprijinirea reechilibrării economice, deşi se menţin riscurile de implementare, apreciază S&P. Agenţia se aşteaptă ca inflaţia să rămână stabilă, iar presiunile asupra cursului de schimb să fie ţinute sub control în urma măsurilor BNR din 2021. Ca răspuns la efectele măsurilor de izolare adoptate pentru a stopa răspândirea pandemiei de coronavirus (COVID-19), autorităţile de la Bucureşti au lansat o serie de măsuri economice şi fiscale pentru sprijinirea companiilor şi angajaţilor afectaţi. S&P estimează că dimensiunea totală a pachetului de stimulare este de 3% din PIB. Incluzând efectul bugetar al stabilizatorilor automaţi, cum ar fi de la ajutorul de şomaj, agenţia anticipează că măsurile introduse vor creşte cheltuielile fiscale cu 1,2%. Contractarea economiei, combinată cu măsurile de stimulare, declinul veniturilor fiscale şi majorarea cheltuielilor sociale (pensiile şi alocaţiile pentru îngrijirea copiilor) vor adânci deficitul bugetar al României în 2020. S&P estimează un deficit bugetar de 9,2% din PIB în acest an, incluzând un declin al veniturilor din cauza scăderii economiei, care va face ca datoria să depăşească 40% din PIB. În condiţiile în care salariile şi pensiile se situează acum la aproximativ 90% din veniturile din taxe, structura bugetului României este extrem de rigidă. „Deşi nu face parte din cazul nostru de bază, dacă ar fi fost implementată majorarea pensiilor cu 40%, estimăm că numai cheltuielile cu salariile şi pensiile ar depăşi veniturile fiscale guvernamentale în 2021”, apreciază S&P. Agenţia nu se aşteaptă ca Executivul să înăsprească politica fiscală anul viitor, dar crede că autorităţile vor căuta să ajusteze componenţa structurală a bugetului, făcând cheltuielile mai puţin rigide şi îmbunătăţind colectarea taxelor, în timp ce se reduce gradual deficitul. S&P se aşteaptă la un deficit de 7,2% din PIB în 2021 şi de 5,5% din PIB în 2022. De asemenea, agenţia estimează că deficitul de cont curent se va situa în jur de 5% din PIB până în 2023. În opinia S&P, adâncirea deficitului comercial demonstrează problemele de competitivitate. Sectorul bancar, predominant deţinut de bănci străine, rămâne solid, în opinia S&P, care vede riscuri limitate pentru Guvern. Piaţa românească insuficient dezvoltată a prevenit sectorul financiar să acţioneze ca intermediar sau catalizator al activităţii economice. Cum împrumuturile către sectorul privat se situau la 25% din PIB în martie 2020, sectorul bancar din România este pe ultimul loc în Europa în ceea ce priveşte intermedierea financiară, apreciază agenţia. 
Salariile femeilor au scăzut mai mult decât cele ale bărbaților în criza economică provocată de pandemia COVID	
Salariile au scăzut sau în cel mai bun caz au stagnat în multe ţări în primul semestru din 2020, din cauza pandemiei de coronavirus. Persoanele cele mai afectate din acest punct de vedere sunt femeile şi angajații cu slujbe prost plătite, se arată într-un raport publicat miercuri de Organizaţia Internaţională a Muncii, consultat de Reuters, potrivit Agerpres. În viitorul apropiat, criza „va duce probabil la presiuni masive descendente asupra salariilor. În timp ce salariile au scăzut sau au crescut mult mai lent în două treimi din ţările pentru care sunt disponibile datele, în restul de o treime creşterea salariilor a fost cauzată în mare măsură de concedierea multor angajaţi cu slujbe prost plătite, ceea ce a influenţat nivelul mediu al salarizării”, potrivit raportului instituţiei cu sediul la Geneva. Fără subvenţii, cum ar fi schemele de sprijinire a locurilor de muncă în timpul pandemiei, femeile şi-ar fi pierdut 8,1% din salarii în trimestrul doi din 2020, în timp ce bărbaţii 5,4%, pe baza eşantionului din 28 de ţări europene. Cei cu calificare scăzută au pierdut mai multe ore lucrătoare decât cei cu calificare ridicată şi cu funcţii de conducere, apreciază Organizaţia Internaţională a Muncii. „Această creştere a inegalităţii creată de criza provocată de pandemie ameninţă eforturile de luptă împotriva sărăciei, iar instabilitatea socială şi economică ar fi devastatoare”, a avertizat directorul general al OIM, Guy Ryder. 
România a atras 2,5 miliarde de euro de pe piețele externe, la „cel mai scăzut randament oferit vreodată”	
România a atras 2,5 miliarde de euro de pe piețele externe prin euroobligațiunile lansate de Ministerul Finanțelor Publice în 24 noiembrie, potrivit Mediafax. Potrivit unui comunicat al Ministerului Finanțelor Publice (MFP), „tranzacția a marcat și o serie de performanțe în istoria emisiunilor realizate de România pe piețele externe de capital. Astfel, randamentul de 1,468% aferent tranșei de 9 ani este cel mai scăzut randament oferit vreodată de România pentru o emisiune denominată în euro, iar tranzacția a întregistrat a doua cea mai mare cerere, după cea din mai, înregistrată vreodată la o emisiune denominată în euro din partea investitorilor înainte de stabilirea costului final al emisiunii (cu ordine de peste 12 miliarde de euro), dar și la închiderea tranzacției, când nivelul cererii s-a menținut la un nivel record, de 11,6 miliarde euro”. „Cu toate că trecem printr-o perioadă extrem de dificilă, marcată de extinderea pandemiei COVID-19, prin succesul înregistrat de această ultimă tranzacție din 2020, România a dovedit că se bucură în continuare de o încredere sporită din partea comunității internaționale a investitorilor. Împrumutul contractat va fi utilizat pentru acoperirea nevoilor de finanțare în creștere, rezultate din deficitul bugetar și volumul refinanțării datoriei publice, dar și pentru prefinanțarea nevoilor din anul 2021. Prioritățile actualului Guvern rămân combaterea efectelor sanitare și sociale negative generate de criza coronavirusului SARS-CoV-2, precum și relansarea economică a României”, a declarat Florin Cîțu, ministrul Finanțelor Publice. Valoarea totală a emisiunii este de 2,5 miliarde euro, cu o subscriere finală de 11,6 miliarde de euro, prin participarea unui număr de peste 650 de investitori. Fondurile aferente acestei tranzacții au fost încasate miercuri, anunță MFP. Emisiunea a fost realizată în două tranșe, din care 1 miliard euro cu maturitatea de 9 ani, cu un randament de 1. 468% și o rată de dobândă de 1. 375% pe an și 1,5 miliarde euro cu maturitatea de 20 ani, cu un randament de 2,650% și o rată de dobândă de 2,625% pe an. „Baza investițională a tranzacției a fost diversificată atât din punct de vedere geografic, cât și din punct de vedere al tipurilor de investitori. În ambele tranșe se observă preponderența investitorilor de tip <real money>, respectiv fonduri de active administrate privat și bănci comerciale și participarea în proporție de peste 50% a marilor investitori activi pe piețele internaționale de capital din SUA, Marea Britanie și Germania în ambele tranșe”, se arată în comunicat. Potrivit MFP, în ceea ce privește distribuția geografică a investitorilor, pentru maturitatea de 9 ani, cu scadență la 2 decembrie 2029, aceasta a fost următoarea:  SUA 27%, Marea Britanie 19%, România 19%, Germania 9%, restul CEE 7%, Țările Nordice 5%, Austria și Elveția 5%, Franța 3%, Europa de Sud 3%, Benelux 2% și Asia 1%, iar pentru maturitatea de 20 ani, distribuția următoarea:  Marea Britanie 43%, SUA 18%, România 11%, Germania 5%, Austria și Elveția 5%, Țările Nordice 4%, Franța 3%, restul CEE (exclusiv România) 3%, Europa de Sud 3%, Benelux 3%, Asia 1% și restul regiunilor 1%. Distribuția pe categorii de investitori pentru maturitatea de 9 ani a fost preponderent către fonduri de active administrate privat, respectiv 67%, 22% către bănci comerciale și private, 5% către fonduri de pensii și companii de asigurări, 3% instituțiilor oficiale și băncilor centrale, respectiv 3% fondurilor de investiții. Pentru maturitatea de 20 ani, distribuția în funcție de tipul investitorilor a fost următoarea:  fonduri de active administrate privat 75%, fonduri de pensii și companii de asigurări 9%, bănci comerciale și private 7%, fonduri de investiții 5%, instituții oficiale și bănci centrale 3%, alții 1%. MFP anunță că tranzacția a fost intermediată de către Citigroup Global Markets Limited, Erste Group Bank AG, ING Bank N. V. , J. P. Morgan Securities plc și UniCredit Bank AG. 
10. 000 de baruri și de restaurante nu vor mai supraviețui până la ajutorul de stat. Banii sunt așteptați abia în vara viitoare	
Mâna întinsă de stat industriei ospitalității nu va reuși să salveze de la faliment 10. 000 de baruri și restaurante, spun patronatele din HoReCa. Multe dintre restaurante mai au bani să supraviețuiască doar câteva luni. Banii pe care statul vrea să-i acorde, cel mult 80. 000 de euro pentru fiecare restaurant, ar urmă să le între în conturi spre jumătatea anului viitor. Restricțiile impuse de autorități în lupta cu COVID-19 au lovit greu industria ospitalității. Reprezentanții din industrie ar urmă să beneficieze de o schemă de ajutor de stat prin care să li se plătească 20% din diferența de cifră de afaceri dintre 2020 şi 2019. De sprijinul de la stat vor putea beneficia mai ales proprietarii de baruri și restaurante care, anul trecut, au fost corecți și și-au declarat întreaga cifră de afaceri, astfel încât statul să vadă clar diferența dintre vânzările de anul trecut și cele din acest an și să aloce bani în consecință. Adrian Benţa, economist:  "În sectorul restaurantelor și hotelurilor există un anumit grad de evaziune fiscală. Concret, nu se emite bonul fiscal. Un produs nu este marcat pe casă și vine chelnerul și își cere scuze că nu mai poate elibera bonul fiscal". Patronii de restaurante şi baruri se plâng că ajutorul de la stat va veni prea târziu. Patron al unui restaurant din Centrul Vechi:  "Cel mai devreme că orizont de timp e luna martie. În consecință mai devreme de iunie nu vom avea acești bani, prin urmare suntem fiecare on his own. Anul trecut pe vremea asta aveam 76 de angajați, acum mai avem 18. Am fost nevoiți să apelăm la banii economisiți la saltea pentru că băncile nu au oferit niciun fel de suport". Patron al unui restaurant din Capitală:  "Pe mine unul m-ar ajuta foarte mult, dar sunt puțin sceptic dacă va veni. Eu sunt pe piață din 1992. După 30 de ani am fost nevoit să închid". Anul acesta industria HoReCa a fost menținută pe linia de plutire de terase și livrările la domiciliu. Reprezentanţii industriei spun că vânzările au scăzut cu 60% faţă de 2019. 
Tot mai multe companii renunţă la primele de Crăciun, din cauza COVID-19	
Tot mai multe companii renunţă la bonusurile de Crăciun, din cauza crizei economice generate de pandemia de coronavirus. Anul trecut, 7 din 10 companii ofereau angajaţilor bonusuri de Crăciun. Media unui astfel de bonus într-o corporaţie era de 500 de lei, relatează Mediafax. Acum, testarea pentru COVID-19 se numără printre beneficii. În 2020, beneficiile s-au schimbat cu totul şi tot mai puţine companii vor oferi bonusuri de Crăciun, spune Sorin Faur, expert în resurse umane. „În continuare angajaţii buni vor fi recompensaţi într-un mod sau în altul. Cu certitudine, schemele de bonusare au trebuit regândite, nu vom mai vedea bonusuri la nivelul celor de anul trecut”, a declarat Sorin Faur. Brigitta Evelin este asistent manager într-o multinaţională. Anul asta a fost norocoasă. Salariul i-a rămas acelaşi şi nici nu se zvoneşte că nu va mai primi bonusul de Crăciun. „De Crăciun, de obicei, în fiecare an, primim un fel de bonus care constă în vouchere, între 150 şi 200 de lei aproximativ. Anul acesta, cel mai probabil nu se va modifica nimic. Cred că va fi la fel că anul trecut, vom primi bonusurile de sărbători”, a declarat Brigitta Evelin Ambrus. 
Anunțurile privind vaccinurile anti-Covid au efect pe bursă:  prețul petrolului crește, cotația aurului scade brusc	
Cotaţia aurului pe bursele internaţionale a scăzut brusc în ultima perioadă, pe fondul informaţiilor referitoare la producţia vaccinurilor împotriva COVID-19, conform analizelor efectuate de experţii Autorităţii de Supraveghere Financiară. "Preţul petrolului este în creştere, iar cotaţia aurului a scăzut brusc, pe fondul ştirilor privind vaccinurile potenţiale şi tratamentele pentru COVID-19, care ar putea submina momentan cererea de metale preţioase", se menţionează în analiza săptămânală a ASF privind tendinţele şi riscurile pe pieţele financiare locale şi internaţionale. Într-un comunicat remis, luni, Agerpres, specialiştii ASF subliniază că investitorii sunt cu ochii pe companiile farmaceutice, care se duelează în transmiterea de ştiri cu privire la eficienţa vaccinurilor, care să anihileze virusul SARS-Cov-2, atât de aşteptate de întreaga planetă, iar acest fapt ar putea submina momentan cererea de metale preţioase din partea celor aflaţi în căutarea de plasamente profitabile în vremea pandemiei. "Se pare că cvasi-optimismul investitorilor, datorat apariţiei posibilului vaccin care să readucă la viaţă şi economiile lumii, s-a transmis şi către Bursa de la Bucureşti", mai menţionează sursa citată. Volatilităţile indicilor BVB s-au redus în săptămâna 16-20 noiembrie săptămână, iar regimul a rămas unul mediu spre scăzut. Indicii europeni analizaţi au înregistrat evoluţii pozitive pe termen foarte scurt (o săptămână - 13 noiembrie versus 20 noiembrie), cu excepţia indicelui ISEQ al Bursei din Dublin (IE:  -0,71%). Creşterile înregistrate au fost între 6,68% (indicele ASE - Grecia) şi 0,46% (indicele DAX -Germania). De asemenea, indicii internaţionali au prezentat evoluţii pozitive, cu excepţia indicelui Dow Jones Industrial Average -DJIA (US:  -0,73%). Creşterile înregistrate au fost între 2,04% (indicele SSEA - Shanghai) şi 0,56% (indicele Nikkei - N225). Raportul săptămânal de tendinţe şi riscuri pe pieţele financiare, elaborat de Autoritatea de Supraveghere Financiară, reprezintă o radiografie a evoluţiei principalilor indicatori macroeconomici şi a indicilor bursieri, la nivel local şi global. 
Ministrul Finanțelor, despre cum pot crește salariile bugetarilor. „La această rectificare nu au fost alocate fonduri suplimentare”	Guvernul nu a alocat bani pentru majorări salariale la rectificarea bugetară, a anunțat ministrul Finanțelor. El a precizat că, dacă totuşi unele companii de stat vor da prime sau vor crește salariile, acestea sunt posibile din economiile lor. „La această rectificare nu au fost alocate fonduri suplimentare pentru salarii. Dacă au făcut economii şi au putut să-şi dea, e treaba lor. Vom face un audit la toate companiile de stat cum au fost cheltuiţi banii publici, dar să fie foarte clar, nu sunt fonduri salariale, iar bugetele aprobate anul acesta pentru aceste companii nu sunt cheltuieli suplimentare faţă de cele de salarii, sunt salariile de anul trecut. La rectificare niciuna nu a primit nimeni bani pentru creşteri cu cheltuielile salariale”, a declarat ministrul Finanțelor, citat de Agerpres. Jurnaliştii i-au arătat că au informaţii confirmate potrivit cărora la companii precum Metrorex, CNAIR sau Compania Naţională Aeroporturi Bucureşti angajaţii vor primi bani în plus. „Nu ştiu situaţia. Eu am avut grijă ca la rectificare să nu fie alocate surse suplimentare pentru banii de salarii. Dacă au făcut economii prin restructurare, posibil să-şi dea, este treaba lor şi nu intru peste managementul lor. Dar un lucru este clar, ei nu au primit bani suplimentar”, a continuat Cîţu. 
Domeniile în care s-au făcut cele mai multe angajări în pandemie	Topul domeniilor cu cele mai multe angajări de la începutul pandemiei este condus de IT, urmat de comerț (comerț en-gros și retail), construcții și domeniul financiar-consultanță. Numai companiile din IT au scos la concurs peste 12. 000 de locuri de muncă de la începutul pandemiei. Cumulat, cele patru domenii au fost responsabile pentru mai mult de jumătate din numărul de locuri de muncă pentru care angajatorii au postat anunțuri pe platforma BestJobs, în perioada aprilie-octombie 2020, transmite Mediafax. Astfel, pe primul loc, cu cele mai multe angajări, s-au situat companiile din IT care au scos la concurs peste 12. 000 de locuri de muncă de la începutul pandemiei, în condițiile în care restricțiile în circulația persoanelor și implementarea politicii de work-from-home au dus la accelerarea digitalizării și adopția noilor tehnologii. Top 3 joburi pentru care companiile au căutat să angajeze în pandemie au fost Software Developers, Support Engineer și System Administrator. Pe locul doi în topul domeniilor de activitate care au continuat să facă angajări masive este comerțul, cu peste 1 1.000de locuri de muncă în comerțul en-gros și cu peste 6. 000 de locuri de muncă în retail – în condițiile în care, activitățile considerate esențiale, precum comerțul cu alimente și bunuri de larg consum, au funcționat permanent de la începutul pandemiei. Printre specialiștii cei mai căutați din acest domeniu au fost agenții/reprezentanții de vânzări, Logistic Planners și Trade Marketing Specialists. Construcțiile ocupă locul trei în top, alături de domeniul financiar-consultanță, cu puțin peste 6. 000 de locuri de muncă scoase la concurs fiecare. Există și domenii a căror activitate a fost foarte afectată și care au înghețat angajările pe fondul impactului generat de pandemia de coronavirus asupra anumitor sectoare economice, precum organizarea de evenimente și târguri sau activitățile recreative și artistice. 
Adrian Vasilescu (BNR):  Am convieţuit 10 ani cu un PIB vitezoman, dar cu imunitate slabă, iar asta se vede acum	România a convieţuit timp de zece ani cu un PIB vitezoman, dar care nu a atins sustenabilitatea cerută unui producător de bunăstare, iar această nesustenabilitate a creşterii economice se reflecta mai cu seamă în deficitul bugetar din această perioadă de criză, a declarat Adrian Vasilescu, consultant de strategie la Banca Naţională a României. "Creşterea economică negativă cu care vom încheia anul 2020 îşi are rădăcinile într-un PIB ce a dovedit o dinamică bună de-a lungul întregului deceniu, ilustrată de una dintre ele mai mari viteze de înaintare din Uniunea Europeană, dar cu o imunitate decompensată, ceea ce înseamnă că am convieţuit 10 ani cu un PIB vitezoman dar care nu a atins încă sustenabilitatea cerută unui producător de bunăstare. Nesustenabilitatea creşterii economice se reflectă mai cu seamă în deficitul bugetar din această de criză, care este deja de trei ori mai mare decât maxima admisă în Uniunea Europeană şi în deficitul balanţei comerciale, care exprimă o depăşire a exporturilor de către importuri cu mult peste regulile admise. Acest sfârşit de an şi de deceniu marchează însă şi consolidarea unui stâlp solid pentru susţinerea resuscitării de anul viitor", a explicat Adrian Vasilescu, citat de Agerpres. El a subliniat că în acest sens are în vedere dinamica preţurilor, indicator de primă linie, care măsoară sănătatea oricărei economii. "Ce vedem? Anul acesta inflaţia anualizată a coborât la 2,1%, România fiind astfel unica ţară din Uniunea Europeană cu o inflaţie foarte aproape de optimul de 2%. Inflaţia, acum lângă investiţii, care au primit un impuls în acest an, şi lângă asigurarea lichidităţii adecvate în bănci, pentru finanţarea bugetului, a firmelor şi a populaţiei şi mai cu seamă din perspectiva celor 80 de miliarde de euro de Uniunea Europeană, din care vom începe să tragem în 2021, toate vor fi un cap de pod de unde ar putea să fie lansată aşteptata creştere economică", a mai spus Vasilescu, la Gala Financial Intelligence. Potrivit acestuia, veştile despre vaccin ce s-au adunat în ultima vreme aduc linia de start "pe care cuvântul recuperare este scris cu majuscule mai aproape de începutul anului 2021", an care va marca debutul unui nou deceniu, al treilea din acest mileniu şi, conform multor prognoze, al unei geometrii mai promiţătoare după tripla criză prin care trecem. "Acum timp de încă 36 de zile, vom mai înota prin curenţii deceniului doi, ce a debutat cu sfârşitul marii crize din 2008-2011 şi care se încheie tot cu o criză. O criză de anvergură globală, dar cu particularităţi locale accentuate", a punctat Adrian Vasilescu. 
După un an dramatic financiar, industria hotelieră va fi pusă în fața unei noi provocări:  Marea frică din 2021	Afacerile din industria ospitalității vor raporta pierderi de peste un miliard de euro în acest an, potrivit datelor oficiale, iar perspectivele sunt sumbre și pentru prima parte a anului viitor. Va fi nevoie de răbdare şi de capacitate de adaptare, spun experţii. Criza sanitară a prăbuşit industria ospitalităţii, care a înregistrat un declin al cifrei de afaceri de aproape 70%. Dacă anul trecut valoarea business-ului era de aproximativ 5 miliarde de euro, restricțiile impuse de pandemie au prăbușit încasărileRăzvan Pârjol, secretar de stat în Ministerul Economiei:  "Sezonul estival, pentru câțiva operatori de la mare, le-a mai permis oarecum să mai recupereze din acea pierdere, dar știm că hotelurile de oraș sunt într-o situație delicată și cu o perspectivă pe termen mediu destul de dificilă. Tot ce e industrie a conferințelor este moartă, liniile aeriene încep din nou să reducă zborurile. Cel mai greu va fi de gestionat momentul în care totul va fi deschis și să ne dăm seama că fenomenul frică nu a fost depășit". În plină criză la nivel planetar, Poşta Română a reuşit să avanseze şase poziţii într-un clasament internaţional care analizează servicii de resort din 170 de ţări. Horia Grigorescu, Poșta Română:  "Am avut foarte multe contacte încă din ianuarie și februarie cu tot ce înseamnă trafic internațional din zona China. Am profitat de această perioadă pentru a avansa tot ce înseamnă zona de investiții vitale". În 10 luni de pandemie, multe firme au fost obligate să-şi întrerupă activitatea când angajații au fost găsiți pozitivi. Unele şi-au regândit de urgență strategia de lucru şi s-au îndreptat către automatizare. Alexandru Cuza, IMSAT Groupe SNEF:  "Robotizarea funcționează aproape în toate domeniile, dar mai ales în domeniile unde munca omului e destul de anevoioasă și grea. Noi avem la 10. 000 angajați cam 25 de roboți. Suntem mult sub nivelul mondial care e în medie de 74 roboți, dar suntem și mult în urmă față de țări precum Slovenia, Slovacia, Cehia, Polonia, cu care noi ar trebui să ne putem compara. Putem susține clientul de la distanță să-și regleze mașinile și să îl susținem de la distanță". Soluţiile pentru restartarea economiei au fost prezentate la conferința "2021. Anul relansării", ce face parte din seria de evenimente "Împreună protejăm România". Este al doilea eveniment din serie și este organizat de Grupul de Presă MediaUno și Institutul National de Statistică, în parteneriat cu Digi24. Evenimentul va continua pe 24 noiembrie, cu paneluri pe domeniile Turism, Educatie şi Cultură. 
Guvernul a aprobat a treia rectificare bugetară din acest an. Cine primește mai mulți bani și de unde se taie	Guvernul a adoptat, luni seară, a treia rectificare bugetară din acest an. Contrar estimărilor din vară, deficitul bugetar va ajunge la finalului anului la 9,1% din PIB, iar economia va înregistra o scădere de 4,2%. Este ultima rectificare bugetară adoptată de guvern, care duce deficitul bugetar la peste 96 de miliarde de lei. Vor fi mai puține venituri încasate de buget în această ultimă perioadă a anului. Bani suplimentari vor fi alocați Ministerului Muncii, pentru plata pensiilor, majorate în septembrie cu 14 procente, deși la începutul anului era prevăzută o majorare cu 40%. Ministerul Sănătății va primi și el mai mulți bani:  aproximativ un miliard de lei. Din aceștia, se vor aloca fonduri și pentru plata stimulentului de risc pentru ambulanțieri, care nu fuseseră cuprinși în actul normativ inițial prin care se acordau aceste beneficii medicilor care se confruntă cu epidemia de COVID. Se alocă, de asemenea, fonduri suplimentare, tot un miliard de lei, pentru PNDL, programul de investiții la niv local. În schimb, mai multe ministere se văd cu fondurile tăiate. Cele mai mari tăieri sunt la Ministerul Apărării, aproximativ 2 miliarde de lei, dar și la Ministerul Finanțelor - 854 de milioane de lei și MAI - cu peste 635 de milioane de lei. Alte instituții care mai suferă tăieri bugetare sunt Administrația prezidențială și Camera Deputaților. Citiți și:  Consiliul Fiscal estimează un deficit bugetar de 9,8 la sută din PIB în 2020„În şedinţa de Guvern de astăzi a fost aprobată cea de-a treia rectificare pe anul 2020. Prin această rectificare, deficitul bugetar pentru anul 2020 a fost majorat la 9,1% din PIB, respectiv 96 de miliarde de lei, construit pe o contracţie economică de 4,2% şi un PIB nominal de 1. 050 miliarde lei. Deficitul bugetului general consolidat se majorează cu 5 miliarde de lei, din care 4,2 miliarde de lei provin din diminuarea veniturilor bugetului general consolidat şi 0,8 miliarde prin majorarea cheltuielilor bugetului general consolidat. Prin această rectificare se asigură finanţarea necesară în domeniul sănătăţii, asistenţei sociale şi educaţiei”, a anunţat ministrul Finanţelor, într-un briefing de presă după şedinţa Executivului, relatează Agerpres. Veniturile bugetului general consolidat sunt estimate la valoarea de 337,8 miliarde de lei, respectiv 32,2% din PIB, din care 298,3 miliarde de lei (28,4% din PIB) venituri din economie şi 39,5 miliarde de lei (3,8% din PIB) fonduri externe nerambursabile. Cheltuielile sunt estimate la valoarea de 433,8 miliarde de lei, respectiv 41,3% din PIB. Potrivit ministrului Finanţelor, bugetul Ministerului Sănătăţii a fost suplimentat cu suma de un miliard de lei la rectificare. Acesta a precizat, totodată, că au fost aprobaţi şi banii cu care România contribuie la instrumentul financiar al UE privind refinanţarea producătorilor de vaccinuri împotriva COVID, astfel încât România să aibă acces la aceste vaccinuri. „Principalele suplimentări la bugetele ministerelor:  un miliard de lei pentru Ministerul Sănătăţii, un miliard pentru plata facturilor aferente proiectelor finanţate din Programul Naţional Dezvoltare Locală PNDL, 1,1 miliarde de lei subvenţiile în agricultură din fonduri externe nerambursabile, 160 de milioane de lei pentru despăgubirea producătorilor agricoli din sectorul vegetal afectaţi de secetă şi pentru sprijinul la motorina utilizată în agricultură, 179 milioane de lei la Ministerul Transporturilor, Infrastructurii şi Comunicaţiilor, din care 130 de milioane de lei pentru participarea la capitalul social al operatorilor economici aflaţi sub autoritatea ministerului şi 49 de milioane de lei pentru derularea proiectelor cu finanţare din fonduri externe nerambursabile aferente cadrului financiar 2014-2020. 1,2 miliarde de lei suplimentarea fondului de rezervă bugetară la dispoziţia Guvernului şi 567 de milioane de lei reprezentând contribuţia la Bugetul UE şi suplimentarea fondului instrumentului financiar pentru sprijin de urgenţă în vederea refinanţării producătorilor de vaccinuri SarsCov2 din portofoliul Comisiei Europene pentru a se asigura accesul României la vaccinuri”, a menţionat ministrul Finanţelor. El a explicat că principalele modificări faţă de cifrele anunţate săptămâna trecută de Ministerul Finanţelor sunt transferul a 49 de milioane de lei către Ministerul Transporturilor şi economia de 134 de milioane de lei realizată în bugetul Ministerului Finanţelor. „S-au mai schimbat realocări de sume în interiorul ministerelor şi ne-am asigurat la Ministerul Transporturilor că există banii pentru continuarea programului de investiţii pe fonduri europene, cei 49 de milioane de lei.  De asemenea, s-au asigurat economii la Ministerul Finanţelor Publice, în special la cheltuieli de personal, de 80 de milioane de lei, realizându-se realocări în interiorul bugetului pentru asigurarea plăţilor despăgubirilor CEDO. Deci de la bugetul iniţial al Ministerului Finanţelor Publice am realizat economii pe cheltuieli de personal de 134 de milioane de lei în urma reorganizării şi modului de muncă telemuncă.  La Bugetul Asigurărilor Sociale de Stat - o influenţă pozitivă de aproximativ 1,8 miliarde de lei, asigurându-se sumele pentru plata pensiilor majorate şi recalculate cât şi pentru plata măsurilor active aprobate pentru combaterea efectelor negative ale pandemiei de covid:  şomajul tehnic, măsura de 41,5%, munca flexibilă”, a detaliat ministrul Finanţelor. 
Banii în mișcare. Ce servicii medicale pot fi decontate prin asigurarea voluntară de sănătate	
Continuăm să vorbim despre asigurări și, în cele ce urmează, punctăm tot ce trebuie să știi cu privire la asigurările de sănătate. Asigurarea voluntară de sănătate este un instrument financiar care acoperă, total sau parțial, riscurile de îmbolnăvire și accident, preluând costurile cu serviciile medicale în astfel de situații. Aceste servicii medicale se pot accesa în scop de prevenție, diagnosticare și/sau tratare a unei afecțiuni medicale cauzate de un risc acoperit de polița de sănătate. Cu titlu de exemplificare, enumerăm doar câteva dintre nevoile asigurate: - serviciile medicale în ambulatoriu, unde avem consultațiile la medicul generalist, la medicul specialist, investigații și analize medicale în scop de diagnosticare, tratamente și proceduri clinice non- chirurgicale;  - spitalizarea și intervenții chirurgicale;  - tratament la domiciliu și recuperare medicală după un episod de boală;  - servicii de monitorizare a sarcinii;  - indemnizația pentru maternitate;  - indemnizația pentru spitalizare;  - decontarea costurilor cu proteze, orteze sau diferite tratamente stomatologice. Polițele de asigurare nu sunt standard, ci diferă de la un asigurător la altul, în funcție de nevoile specifice ale persoanelor asigurate, de riscurile și serviciile medicale care se doresc a fi acoperite și de tipurile de produse pe care asigurătorul le comercializează. Indiferent de caz, în baza unei analize a cerințelor și necesităților clientului, se stabilește o listă de riscuri asigurate, cu sume asigurate și excluderile aferente. Toate acestea determină, implicit, nivelul primei de asigurare necesar pentru acoperirea costului acestora. Ca regulă, asigurătorii care vând aceste produse au o rețea de furnizori de servicii medicale cu care se află în contract, la care persoană asigurată poate apela. Costurile serviciilor medicale sunt despăgubite din asigurare, urmând că asigurătorul să deconteze aceste cheltuieli direct la furnizor sau să le ramburseze către asigurat, dacă acesta optează, spre exemplu, pentru un furnizor din afara rețelei. Asigurările voluntare de sănătate pot fi încheiate direct cu asigurătorul sau prin intermediul unui distribuitor de asigurări, agent, companie de brokeraj. Acestea pot fi contractate în două modalități: Individual:  încheiate direct de client;  La nivel de grup:  încheiate de angajator pentru angajații săi că parte din pachetul de beneficii salariale. Iată câteva dintre cele mai importante avantaje ale unei asigurări voluntare de sănătate: În primul rând, bugetul familiei este protejat în cazul apariției unui accident sau a unei boli care presupune costuri suplimentare față de cheltuielile regulate ale familiei;  În alt doilea rând, îți oferă libertatea de a alege furnizorii de servicii medicale, chiar și din străinătate, în funcție de nevoile tale specifice;  De asemenea, îți oferă posibilitatea de a alege alte condiții sau o altă modalitate de tratare a afecțiunilor medicale față de ceea ce oferă sistemul public de asigurări. Nu în ultimul rând, cheltuielile cu asigurarea voluntară de sănătatea beneficiază de deductibilitate fiscală în limita a 400 de euro/persoană pe an. Important:  asigurarea voluntară de sănătate nu substituie și nu înlocuiește asigurarea socială de sănătate, ci oferă un nivel suplimentar de protecție, inclusiv financiară. Utilitatea ei apare în cazul unei boli care nu este acoperită de asigurarea socială de sănătate sau pentru o modalitate de acces diferită la serviciile medicale necesare. Cu toate că uneori ne putem gândi că nouă nu are cum să ni se întâmple, cifrele din industrie ne demonstrează că, uneori, astfel de evenimente apar și este bine să le înfruntăm asigurați. Spre exemplu, în 2019, industria de asigurări a plătit în baza asigurărilor voluntare de sănătate peste 46 milioane de euro indemnizații de asigurare, ceea ce înseamnă peste 126. 000 de euro pe zi. Barometrul IRES-UNSAR privind Percepția riscului și cultura asigurărilor din România arată că 36% dintre români declară că sunt mai interesați de asigurările voluntare de sănătate ca urmare a pandemiei COVID-19, în condițiile în care riscul de îmbolnăvire este unul dintre principalii factori care pot afecta situația financiară actuală - fiind menționat ca motiv de îngrijorare pentru 58% dintre respondenți. 
Klaus Iohannis, întrebat dacă se impune carantinarea Bucureștiului:  Problematică este nu măsura în sine, ci efectul economic	
Președintele Klaus Iohannis a fost întrebat, duminică dimineață, dacă se impune carantina în București, în condițiile în care mai multe localități din Ilfov au intrat în carantină din cauza creșterii mare a numărului de cazuri de coronavirus, județul fiind al doilea din țară la rata de infectare. În capitală, incidența cazurilor noi la mia de locuitori, în ultimele 14 zile, era la nivelul zilei de ieri de 5,88. „Vedeți, carantinarea este o măsură complexă de restricționare a circulației în esență, care permite controlul răspândirii pandemiei într-o localitate”, a răspuns președintele, întrebat dacă în următoarele săptămâni capitala riscă să intre în carantină. „Avem deja de câteva săptămâni măsuri de carantinare luate și primele rezultate au început să apară. Acolo unde s-au luat măsuri de carantinare, creșterea aceea necontrolată de cazuri de pe o săptămână pe alta, în toate cazurile, a încetat, urmând să se mențină restricțiile până când numărul de infectări începe să scadă, dar nu doar într-o zi, ci în mai multe zile consecutive, în așa fel încât să se poate considera că infecția nu se mai răspândește galopant. Este o măsură care și-a dovedit eficiența, însă problematică este nu măsura în sine, ci efectul economic, fiindcă restricționările respective au un efect economic negativ măsurabil. De aceea experții recomandă, după o analiză atentă, foarte amănunțită, unde se impune și unde nu se impune carantinarea”, a subliniat Klaus Iohannis. „Din păcate, sunt destul de multe localități care acum sunt propuse pentru carantinare, dar cred că peste tot într-un timp relativ scurt, de regulă două, trei săptămâni, lucrurile reintră într-o oarecare normalitate, deci pandemia nu dispare, însă se reintră pe cifre care corespund mediei naționale și, în acest fel, putem să ținem epidemia sub control, acționând local și regional pentru aceasta”, a menționat șeful statului. 
Barometru:  Productivitatea angajaţilor a crescut odată cu implementarea muncii de acasă	Productivitatea angajaţilor a crescut de la implementarea muncii de acasă, arată circa 30% dintre companiile respondente ale Raportului HR Barometru, realizat de PwC România în luna octombrie, în timp ce 44% spun că a rămas constantă. Dintre respondenţii care au menţionat creşterea productivităţii, 76% spun că principalul factor care contribuie la această evoluţie este majorarea timpului alocat muncii datorită lucrului de la distanţă. „Pandemia ne-a arătat că lucrul de la distanţă la scară mare este realizabil şi îngrijorările cu privire la productivitate s-au diminuat pe măsură ce companiile au rezolvat problemele legate de implementarea tehnologiilor necesare. Ultimele luni au fost un test de rezistenţă şi un experiment pentru companii şi angajaţi pe care vedem că până acum le-au trecut cu bine. Prin urmare, este de aşteptat ca munca de la distanţă să fie aplicată de tot mai multe organizaţii pe termen lung. Acest fapt se observă din rezultatele sondajului având în vedere că mai mult de jumătate dintre respondenţi au introdus deja munca la distanţă pe durată nedeterminată”, a declarat Ionuţ Simion, country managing partner PwC România, potrivit Agerpres. Doar 7% dintre respondenţi au menţionat o scădere a productivităţii iar dintre aceştia, cei mai mulţi consideră că principalele cauze sunt adaptarea limitată a modului de lucru la „noua normalitate”, starea de spirit negativă şi lipsa instrumentelor de muncă la distanţă. Totodată, trei sferturi dintre companiile respondente cred că implicarea angajaţilor a rămas constantă, însă tot mai multe organizaţii sunt îngrijorate de evoluţia stării de spirit a acestora pe măsură ce situaţia sanitară evoluează negativ, iar izolarea aferentă continuă pe o perioadă mai lungă. „Starea de bine a angajaţilor (well-being) este esenţială pentru productivitate şi, cum mulţi oameni se luptă în această perioadă cu teama şi anxietatea, este important ca organizaţiile să investească din ce în ce mai mult în resurse şi beneficii care să-i ajute să creeze un echilibru pentru sănătatea lor”, spune Oana Munteanu, senior manager People & Organisation, PwC România. La nivelul pieţei, 20% dintre companii au implementat munca la distanţă pentru toţi angajaţii, iar 80% au implementat munca la distanţă doar pentru anumite categorii de angajaţi. Nu există nicio companie în eşantionul de participanţi care să nu fi implementat munca de la distanţă. Aproape jumătate (49%) dintre angajatori au implementat munca la distanţă obligatoriu, în ture de una sau două săptămâni, 29% pe bază de opţiune individuală, iar 22% alte opţiuni (permanent sau munca la distanţă în ture de 2-3 zile / săptămână). Potrivit Barometrului PwC, două treimi dintre companiile respondente consideră că au accelerat digitalizarea realizând în avans obiectivele planificate pentru tot anul sau unele proiecte neprevăzute. Un procent similar (68%) arată că nevoia de digitalizare s-a resimţit cel mai mult în departamentul de Resurse Umane, urmat de cel financiar, arată 63% dintre respondenţi, IT (56%), operaţiuni (54%) şi vânzări (46%). Optimizarea proceselor interne reprezintă prima prioritate pentru 80% dintre companiile participante. În ceea ce priveşte pregătirea angajaţilor, 38% dintre companii spun că angajaţii deţin un nivel ridicat al competenţei digitale, 36% un nivel mediu şi 26% scăzut. Studiul PwC România HR Barometru a fost derulat în perioada 17-22 octombrie 2020 pe baza informaţiilor furnizate de 41 de companii, din sectoarele:  energie, retail/FMCG, farmaceutic, IT&C, servicii financiare, industrie. 17% dintre companiile respondente au peste 3. 000 angajaţi, 25% între 1. 001 - 3. 000 angajaţi, 17% între 501 -  1.000angajaţi, 34% între 101 - 500 angajaţi şi 7% sub 100 angajaţi. PwC este o reţea de firme prezentă în 155 de ţări cu mai mult de 284. 000 de profesionişti ce oferă servicii în domeniul auditului, consultanţei fiscale şi consultanţei pentru afaceri. 
Klaus Iohannis, mesaj pentru investitori:  Nu trebuie să rămânem blocați în paradigma în care doar statul „dă banii” pentru dezvoltare	
Președintele Klaus Iohannis a transmis vineri un mesaj în cadrul evenimentului organizat de Bursa de Valori București cu ocazia aniversării a 25 de ani de activitate bursieră. În mesajul său, președintele felicită Bursa de Valori pentru promovarea la statutul de piață emergentă secundară și vorbește despre oporunitățile pe care investitorii le vor avea în viitor în ceea ce privește investițiile în economia românească. „După 25 de ani de piață bursieră, prin motivația companiilor de mobilizare a capitalului pentru investiții, de îmbunătățire a standardelor de management și eficiență, nivelul de capitalizare a ajuns la peste 100 miliarde de lei în prezent. Promovarea la statutul de piață emergentă secundară a atras creșteri consistente ale volumelor de tranzacționare în raport cu lunile anterioare, ceea ce indică optimism în privința pieței noastre de capital”, susține președintele. Klaus Iohannis susține că economia românească își revine și că în perioada următoare fondurile europene vor fi „o oportunitate reală” pentru o creștere economică. „La începutul acestui an, indicatorii privind piețele financiare arătau că România beneficiază de un climat investițional stabil. Din păcate, în contextul pandemiei de COVID-19, criza economică și-a făcut simțită prezența și în România, ca peste tot în lume. Există însă semnale clare că economia revine pe calea redresării. Ultimele date statistice indică pentru România, cât și pentru economiile europene, o creștere consistentă a Produsului Intern Brut în trimestrul al III-lea, față de trimestrul anterior, atunci când economia a resimțit șocul generalizat al crizei sanitare. De asemenea, rata șomajului în economia noastră se menține la puțin peste 5%, iar pe piețele financiare investitorii își păstrează încrederea în potențialul nostru de dezvoltare. România va beneficia, în următorii ani, de fonduri europene de 80 de miliarde de euro. Este o oportunitate reală de consolidare a potențialului nostru de creștere economică”, transmite președintele. Dezvoltarea infrastructurii, digitalizarea și tranziția verde vor fi parte a noului model de dezvoltare al României, mai spune președintele. „Economia noastră va începe să integreze beneficiile unui nou model de dezvoltare, bazat pe investiții, inovare și competitivitate. România va avea infrastructură, va investi considerabil în digitalizare și tranziția verde, va facilita crearea de ecosisteme antreprenoriale și va deveni mai atractivă ca destinație de afaceri.  În acest sens, unele aspecte ar merita să se regăsească mai elocvent în planuri și acțiuni, indiferent dacă sunt ale autorităților sau ale mediului de afaceri. O direcție esențială este educația economică sănătoasă, cel mai eficient scut împotriva populismului financiar, iar o alta, piața românească de capital, ca sursă reală de finanțare a investițiilor. De exemplu, opțiunea pentru investiții în tranziția verde și transformarea digitală, așa cum ne propunem prin Planul Național de Redresare și Reziliență, oferă noi oportunități și pentru piața autohtonă de capital”, susține Klaus Iohannis. În încheierea mesajului său, Klaus Iohannis le cere investitorilor să fie parte a dezvoltării economiei românești. „În același timp, este esențial ca România să își diversifice coerent arhitectura financiară, pentru a nu rămâne blocați în paradigma în care doar statul „dă banii” pentru dezvoltare”, a mai spus președintele. 
Banii în mișcare. Cele mai frecvente greșeli ale românilor când încheie polițe RCA	După o introducere generală în industria asigurărilor, să vorbim despre soluțiile de protecție dedicate persoanelor fizice. În episodul de astăzi vorbim despre asigurările auto. Înainte de a alege polița de asigurare potrivită, trebuie să știi că binecunoscuta „poliță RCA” este, practic, o asigurare obligatorie de răspundere civilă, așa cum îi spune și numele, adică o asigurare care acoperă răspunderea ta pentru prejudiciile pe care le produci din vina ta altor persoane prin intermediul vehiculului menționat în poliță. Pe de altă parte, CASCO este un produs facultativ, care te protejează pentru daunele produse propriului vehicul de tine, de alții sau de fenomene naturale ori din alte cauze. Dacă eșți vinovat pentru producerea unui accident auto, compania de asigurare la care ai încheiat polița RCA va plăti în locul tău despăgubiri pentru daunele materiale și/sau pentru decesul ori vătămările corporale suferite de alte persoane urmare a acelui accident. Atunci când îți faci o poliță RCA trebuie să fii atent la următoarele aspecte: - acoperirea teritorială:  polița este valabilă în mod obligatoriu pe teritoriul României, UE, dar și în Norvegia, Islanda, Liechtenstein și Elveția. Unele companii pot oferi acoperire în baza aceleiași polițe și pentru alte state în afară celor menționate, cum ar fi Modova, Turcia, Ucraina, Macedonia etc. ;  - de asemenea, serviciile suplimentare de asigurare sunt importante, precum este decontarea directă. Cele mai des întâlnite greșeli ale românilor cu referire la polița RCA este că preferă să meargă pe varianta cât mai ieftină.  De asemenea, unul din trei români semnează polița RCA pentru mai puțin de un trimestru. Astfel, nu doar că ajungi să plăteșți mai mult, dar crește riscul de a uita reînnoirea poliței, ceea ce atrage amenzi usturătoare. În ceea ce privește asigurarea CASCO, aceasta vă oferă acoperire pentru daunele produse propriului vehicul, iar decizia de încheiere este la latitudinea proprietarului vehicului. Principalele riscuri acoperite de polița CASCO sunt: - avarii produse de accidente, fie că vorbim despre cele rutiere, incendii, explozii sau fenomene naturale;  - furtul total al mașinii sau numai al unor părți componente;  - vandalism. De asemenea, mulți asigurători oferă asistență rutieră în caz de accident, adică suni la un număr de telefon și soliciți tractare în cazul în care mașînă ta este nedeplasabilă. Înainte de încheierea oricărei asigurări, distribuitorul este obligat prin lege să îți pună la dispoziție un document standardizat numit PID, care vine de la englezescul Product Information Document și conține principalele caracteristici ale poliței, precum denumirea asiguratorului, evenimentele asigurate sau care nu sunt asigurate, teritorialitatea, adică unde are acoperire produsul, anumite restricții, cum se fac plățile și condițiile de valabilitate a contractului. Uneori te gândeșți că nu ti se pot întâmpla aceste evenimente nefericite. Din păcate, cifrele din realitate ne arată că accidentele rutiere sunt foarte dese în România. România stă cel mai prost din Uniunea Europeană din perspectiva dimensiunii rețelei de autostrăzi raportate la suprafața și nivelul populației. În majoritatea țărilor din Uniunea Europeană, autostrăzile desenează o pânză deasă de păianjen, în timp ce noi nu avem decât câteva furnici rătăcite. În aceste condiții, nu este deloc de mirare că avem cele mai multe accidente rutiere din Europa la 1000 de locuitori. Practic, doar în 2019 în România s-au înregistrat 31. 146 accidente de circulație rutieră cauzatoare de vătămări corporale, în urma cărora a rezultat un număr de 41. 533 persoane accidentate. La final, haideți să vedem ce trebuie să faci în cazul unei daune. În cazul poliței CASCO, trebuie să vă adresați companiei dvs de asigurare în vederea avizării daunei și deschiderii dosarului. În cazul poliței RCA , dacă ești persoana păgubită, trebuie să te adresezi asiguratorului celui care este vinovat de accident în vederea avizării daunei și deschiderii dosarului de daună. Dar dacă polița dvs RCA are inclusă și clauză de decontare directă, te poți adresa în acest caz direct asigurătorului tău de RCA. Pentru deschiderea dosarului de daună RCA sau CASCO, trebuie să prezinți asigurătorului următoarele documente:  buletinul și permisul conducătorului auto, certificatul de înmatriculare, polița de asigurare și constatarea amiabilă de accident sau, după caz, procesul-verbal de la poliție.  Desigur, toate acestea împreună cu vehiculul avariat și fotografii de la locul accidentului, dacă s-au făcut. 
Consilierul prezidențial Cosmin Marinescu: Economia recuperează progresiv;   perspective favorabile pentru o creștere robustă în 2021	
Consilierul prezidenţial Cosmin Marinescu afirmă că, în contextul crizei-corona, economia României recuperează progresiv, iar perspectivele sunt favorabile pentru o creştere economică „robustă” începând de anul viitor. Acesta anunță două direcții esențiale:  fondurile europene și reformele structurale. „Chiar dacă redresarea economică, de la un trimestru la altul, nu a fost atât de rapidă pe cât ne-am fi dorit - astfel încât să confirme în trimestrul 3 curba aşteptărilor iniţiale, economia recuperează progresiv, iar perspectivele sunt unele favorabile pentru o creştere economică robustă începând cu anul 2021. În condiţiile în care, în trimestrul 4, aportul agriculturii în PIB este mult redus, iar industria va continua să evolueze în teritoriu pozitiv, atunci scăderea PIB din 2020 va putea fi recuperată destul de rapid şi pe măsură ce criza sanitară se va atenua. Dacă estimările actuale se confirmă, fie şi cu o anumită marjă de abatere, putem spune că România a traversat 2020, anul crizei-corona, cu o scădere economică moderată, dar şi cu o deteriorare moderată a soldului bugetar. Un asemenea scenariu conturează, astfel, premisele raţionale de la care pornim în consolidarea economiei şi a finanţelor publice în anii următori", a scris Marinescu, joi, pe blog, potrivit Agerpres. Consilierul președintelui Klaus Iohannis spune că România are nevoie de responsabilitate şi viziune strategică, pentru a face „saltul pe o curbă a dezvoltării care să ne apropie semnificativ de media Uniunii Europene, prin convergenţă reală sustenabilă”. „În acest sens, politicile de dreapta - axate pe investiţii, inovare, competitivitate şi responsabilitate economică - vor susţine cu adevărat dezvoltarea României. Avem două direcţii esenţiale:  fondurile europene şi reformele structurale!”, a arătat Marinescu. Potrivit lui Marinescu, criza economică generată de pandemia de coronavirus a afectat semnificativ situaţia finanţelor publice la nivel global. El indică faptul că în UE finanţele publice la sfârşitul lui 2019 consemnau excedente bugetare în cazul a 17 state membre, iar celelalte, cu o singură excepţie - România -, se aflau sub pragul de 3% deficit, conform criteriilor de convergenţă nominală. „Excepţie a făcut tocmai România, ale cărei finanţe publice au evoluat prociclic în anii de guvernare PSD, adică pe contrasensul responsabilităţii economice, cu deficite înalte în ciuda creşterii economice. Astfel, România încheie anul 2019 cu cel mai mare deficit bugetar dintre ţările UE, de 4,4% din PIB, după o guvernare ce lăsa în urmă diverse facturi şi plăţi restante către sectorul privat”, a menţionat Marinescu. El precizează că deficitele bugetare au explodat la unison pentru toate statele membre după declanşarea crizei-corona. „Situaţia finanţelor publice în UE s-a deteriorat brusc, iar excedentele bugetare din 2019 s-au transformat peste noapte în deficite de amploare.  În privinţa României, deficitul luat în considerare este cel estimat la rectificarea bugetară, nivel care ne plasează, totuşi, în jumătatea superioară a clasamentului european. Însă trebuie să ne amintim că România a plecat din postura ţării cu cel mai mare deficit bugetar la sfârşit de 2019, ceea ce arată că deteriorarea finanţelor publice nu a fost una comparabilă cu situaţia altor ţări din UE. În acest sens, dacă luăm în considerare abaterea deficitului bugetar în raport cu 2019, se poate observa că România se plasează, alături de Bulgaria şi Suedia, în extremitatea pozitivă a clasamentului, printr-o creştere a deficitului bugetar de circa 4,7 puncte procentuale faţă de ponderea deficitului în PIB din anul anterior”, indică Marinescu. Consilierul prezidenţial susţine că, în condiţiile în care reacţiile de răspuns la criza-corona au fost centrate cam pe aceleaşi măsuri în mai toate ţările UE - şomaj tehnic, suspendarea unor obligaţii fiscale şi sprijin pentru finanţarea mediului de afaceri, deteriorarea finanţelor publice în cazul României nu a fost una dintre cele mai agresive. „România trece de la cel mai mare deficit în 2019 la una dintre cele mai moderate deteriorări ale soldului bugetar în 2020. Această 'alunecare' moderată indică atât eficienţa măsurilor de intervenţie, cât şi dinamica economică favorabilă”, spune Marinescu. El arată că România a înregistrat în trimestrul 3 o creştere economică de 5,6% faţă de trimestrul 2. „Pe primele 3 trimestre, avem o scădere economică de doar 4,6% pe serie ajustată. Confirmarea acestui scenariu plasează România între ţările UE cu evoluţii bune, dat fiind contextul problematic al unei crize-corona mult mai profunde decât anticipările iniţiale”, explică Marinescu. Acesta afirmă că ritmul pozitiv al industriei din ultimele luni este un semnal bun al redresării, care trebuie susţinută în continuare prin investiţii în infrastructură şi prin accesarea fondurilor europene din Planul de Redresare şi Rezilienţă (PNRR), punctând că sectoarele construcţiilor şi serviciilor vor asigura temperarea ritmului anual negativ al PIB-ului, în ultimele luni ale anului curent. 
(P) dm drogerie markt:  stabilitate prin adaptarea la nevoile clienților și angajaților	dm drogerie markt, singurul lanț internațional de drogherii prezent pe piața românească a marcat, la 30 septembrie finalul anului financiar. 2020 este un an plin de provocări:  pe sectorul de retail se poate observa o schimbare a obiceiurilor de cumpărare prin limitarea timpului petrecut la cumpărături și reducerea frecvenței de vizite în magazine. În contextul pandemiei proximitatea și siguranța au devenit tot mai importante. Agilitatea și flexibilitatea în adaptarea la nevoile clienților și angajaților în această situație fără precedent au asigurat stabilitatea companiei, astfel că încheierea anului financiar a adus o creștere a cifrei de afaceri cu 5,54 procente față de anul precedent. Încă de la începutul pandemiei de Coronavirus, dm drogerie markt a acordat o atenție deosebită siguranței echipei, dar și a celor care trec pragul drogheriilor. Compania a luat măsuri speciale precum work from home pentru angajații a căror activitate permite acest lucru, igienizarea și dezinfectarea frecventă a spațiilor și utilizarea măștilor de protecție și a mănușilor de unică folosință în fiecare punct de lucru. În plus, ultimele câteva luni au arătat că doar împreună, se pot depăși provocări precum pandemia de Covid-19. Prin urmare, compania a recompensat angajații activi în perioada stării de urgență, oferindu-le prime care însumează 325 000 lei. În mediul online, compania dm drogerie markt a lansat un nou îndemn:  #avemgrijăunuldecelălalt. „Trecem printr-un moment extraordinar de dificil. Pandemia a dus la restricții asupra vieții sociale și la măsuri legislative de urgență, toate neprevăzute și cu impact major. A fost un an care ne-a arătat cât de importantă este implicarea fiecăruia dintre noi și mai ales a companiei în acțiuni de responsabilitate socială motiv pentru care am lansat și inițiativa #avemgrijăunuldecelălalt. Cu toate acestea, datorită angajamentului fiecăruia dintre noi, am stabilit un echilibru între necesitățile organizației și nevoile oamenilor. Considerăm că este de datoria noastră să fim solidari în fața acestor provocări și să recunoaștem eforturile individuale și colective. Mulțumim întregii echipe și partenerilor pentru fidelitate și implicare!”, transmite Ivana Martinakova, CEO dm drogerie markt România. Pentru clienți a fost introdus serviciul de livrare la domiciliu, lucrându-se totodată la pregătirea unui shop online. În timpul stării de urgență, au fost închise temporar 19 filiale, care și-au reluat activitatea începând cu luna mai. Pagina de web a companiei a fost relansată, facilitând accesul clienților la informații privind programul de funcționare al filialelor din apropierea lor, dar și multe alte informații relevante despre companie, servicii și produse dm. Magazinele și-au refăcut stocurile constant, iar clienții au fost încurajați să cumpere cu calm și responsabilitate. Dacă anul trecut cifra anuală de afaceri era de peste 498 milioane lei, anul acesta ea a ajuns la 525 milioane lei, ceea ce semnifică o creștere de 5. 54%. Toate acestea cu ajutorul a 976 angajați și 113 magazine, din care 9 s-au deschis anul acesta la Brăila, București, Balotești, Iași, Oradea, Sibiu, Târgoviște, Târgu Mureș și Timișoara. ”Am continuat politica de expansiune începută în urmă cu câțiva ani, chiar dacă, la nivel mondial ne confruntăm cu o situație atipică, plină de provocări. Am pus accentul, în principal, pe securitatea și sănătatea echipei dm și pe deschiderea de noi magazine, pentru a ușura și mai mult accesul clienților noștri la produsele pe care le îndrăgesc. Este foarte important pentru noi să respectăm măsurile de siguranță impuse de lege în fiecare magazin, pentru a oferi clienților o experiență de cumpărături sigură și plăcută. Am introdus și serviciul de livrare la domiciliu, pentru a veni și mai mult în întâmpinarea nevoilor clienților noștri. În perioada următoare, vom continua politica de expansiune, dar vom face demersuri constante și înspre digitalizarea serviciilor pe care le oferim. ” afirmă Cristian Crișan, administrator dm drogerie markt România. dm drogerie markt este apreciat ca angajator pentru atenția și oportunitățile de dezvoltare pe care le acordă membrilor echipei. Acestea se adresează tuturor, de la directorii de filiale care deja au absolvit două module din seminarul „Dezvoltarea abilităților de conducere”, până la angajații din filiale, care beneficiază de workshop-uri de consiliere clasică și legată de produs. În plus, compania își propune să lanseze dm-Lernwelt, o platforma de e-learning, care are ca scop accesul angajaților la diferite tipuri de training-uri și informații. Astfel, cei care lucrează în drogherii vor putea oferi detalii complexe și concrete clienților interesați de produsele comercializate. Obiectivul companiei este să încurajeze un stil de viață sănătos și sustenabil, punând la dispoziția clienților cât mai multe produse sănătoase, ecologice și durabile. În ultimii ani microparticulele din plastic au fost înlocuite cu materii prime naturale și regenerabile. Produsele care au ambalaj sau conținut ecologic sunt întotdeauna semnalate pe etichete, la raft și în campanii dedicate. Din categoria inovațiilor verzi amintim stația de reumplere pentru detergenți, care va fi lansată în 2021. Datorită celor menționate, clienții dm au arătat că au încredere în produsele drogheriei. Drogheriile dm au o gamă de peste 14. 000 de produse din categoriile frumusețe și sănătate, bebe și copii, îngrijire casă și foto, la care se adaugă cele pentru animalele de companie, textile, precum și articole sezoniere sau în ediție limitată. dm drogerie markt a început demersurile pentru o campanie de responsabilizare socială, în colaborare cu SOS Satele Copiilor. Aceasta se va desfășura în perioada 1 noiembrie-20 decembrie și vine în sprijinul a peste 550 de copii din comunități vulnerabile, precum și a altor 150 de copii fără familie, care cresc în Satele SOS din țară. Compania va dona câte un leu pentru fiecare produs participant la campanie, semnalizat la raft în drogheriile dm. Programul SOS are ca scop susținerea copiilor până în momentul când aceștia devin adulți responsabili. Pe lângă suma astfel provenită din vânzări, pe site va fi prezentă opțiunea de donație pentru toți cei care vor să susțină această cauză. În plus, și anul acesta Black Friday se transformă în Giving Friday. Prin această inițiativă, promovată cu #givingisthenewblack, compania va dona 5% din totalul încasărilor din 27 noiembrie pentru a asigura copiilor defavorizați câte o masă caldă pe zi, prin campania „O floare de colț pentru un prânz cald”, organizată de Fundația Hațegan. În septembrie compania dm s-a implicat și în „Color the Village”, eveniment organizat de Asociația Acasă în Banat, cea mai mare inițiativă caritabilă de salvare a satului bănățean. Sute de voluntari din toate colțurile țării au restaurat 30 de fațade, pentru a oferi o nouă șansă arhitecturii locale și pentru a da o mână de ajutor celor care nu aveau posibilitatea de a-și conserva casele. În total au participat 320 de voluntari printre care și membrii echipei dm. Începând cu luna septembrie a anului 2019, dm drogerie markt a inițiat program dedicat creatorilor de conținut care consideră compania un Love Brand. Acesta are acoperire națională și promovează categoriile de produse care pun accent pe:  frumusețe, mâncare, copii și curățenie. Primul eveniment online al brandului, meet dm online, va avea loc în 21 noiembrie 2020, printre speakeri aflându-se și câțiva dintre ambasadorii dm. Compania dm drogerie markt a fost înființată în 1973, iar de atunci s-a extins în 13 țări:  Austria, România, Bosnia, Bulgaria, Croația, Cehia, Germania, Italia, Macedonia, Serbia, Slovacia, Slovenia și Ungaria, cu aproximativ 3500 de magazine și 60. 000 de angajați în Europa. În România, lanțul de magazine este prezent de mai mult de 13 ani, timp în care a evoluat constant, a creat 1000 de locuri de muncă și a deschis peste 100 de magazine. 
Klaus Iohannis:  România nu își poate permite pași greșiți în cursa relansării economice	Scăderea economică din cel de-al doilea trimestru al anului, din cauza crizei coronavirusului, a fost stopată, iar industria și comerțul se redresează, a spus președintele Klaus Iohannis. Dar criza nu a trecut încă, a avertizat el, subliniind că România nu își poate permite pași greșiți în cursa relansării și competitivității economice. „Epidemia de COVID-19 reprezintă o provocare pentru întreprinzători, autorități și pentru societate în general. Este de datoria noastră a tuturor să recuperăm economic și să trecem într-o nouă etapă de dezvoltare, mai puternică și mai sustenabilă, axată pe investiții, digitalizare, inovare, dar și protecția mediului”, a spus Klaus Iohannis, la o întâlnire cu oamenii de afaceri. „E îmbucurător faptul că scăderea economică accentuată din T2 al acestui an a fost stopată. Sectorul industrial și comerțul au intrat într-o etapă de redresare. De la începutul acestei crize, Guvernul a găsit soluții pentru sprijinirea mediului de afaceri, precum măsura șomajului tehnic, amânarea plății unor credite și obligații fiscale, precum și garantarea unor împrumuturi pentru investiții și capital de lucru, în principal pentru sectorul IMM-urilor. „Însă criza nu a trecut și situația actuală cere și mai multă atenție, și mai multă prudență. Protejarea resursei umane este vitală. Știu că ați depus eforturi consistente pentru a vă menține angajații sănătoși și afacerile funcționale, punând pe primul loc securitatea și sănătatea oamenilor”, a spus președintele. Economia își revine treptat și avem perspectiva unei creșteri consolidate în anii următori. Performanțele mediului de afaceri sunt esențiale pentru dezvoltarea noastră economică. Avem nevoie de companii puternice în România, care să susțină investiții inteligente și să creeze locuri de muncă bine plătite. Datele ne arată o creștere consistentă a capitalului privat românesc, precum și a numărului de companii cu cifre de afaceri de zeci de milioane de euro anual. În acest sens, pentru succesul revenirii economice, vocea oamenilor de afaceri este deosebit de importantă. Elaborarea politicilor economice trebuie să se bazeze pe consultarea tuturor părților implicate și să ofere încredere, prin măsuri cât mai bine fundamentate, transparente și predictibile. România nu își poate permite pași greșiți în cursa relansării și competitivității economice”, a spus șeful statului. „Alături de eforturile sectorului privat, apreciez în mod deosebit preocuparea pentru investiții din partea Guvernului liberal. Avem nevoie, ca țară, să fructificăm toate oportunitățile oferite de fondurile europene. În această perioadă am lucrat, împreună cu Guvernul, pentru a avea un Plan de redresare și reziliență cât mai bine fundamentat, prin care să accesăm cei 30,4 miliarde de euro obținuți de România prin această facilitate. În acest context, doresc să vă încurajez și pe dumneavoastră, ca reprezentanți ai mediului de afaceri, să priviți în perspectivă și să încercați să vă ghidați afacerile și în funcție de oportunitățile create de accesarea fondurilor europene”, a continuat Iohannis. „Cu toții trebuie să fim conștienți de responsabilitățile pe care le avem și să respectăm normele de protecție sanitară pentru sănătatea noastră și a celor din jur”, a adăugat el. 
Pandemia ne-a scos din pantofi și ne-a băgat în papuci, iar asta a schimbat o întreagă industrie	
Cu toate evenimentele anulate în mai multe state ale lumii, nu e de mirare că industria modei a trebuit să se reinventeze. Cei care produceau haine și accesorii pentru ceremonii s-au văzut fără nici o cerere în mai puțin de jumătate de an. Este și cazul unor producatori de pantofi eleganți din Portugalia, care de la tocuri și barete din cristale au trecut la încălțăminte comodă, de stat în casă. Nunțile au fost interzise, petrecerile și cockteilurile anulate, multe din alte evenimente mutate în online. Astfel, întâlnirile sociale au scăzut dramatic, la fel și nevoia oamenilor de a purta pantofi, în special pantofi eleganți. Unde să porți acum pantofi cu toc înalt din piele lăcuită sau cu barete din cristale?Asta a lovit puternic în industria producătorilor de încălțăminte din Portugalia, specializați în linii de pantofi de piele de o calitate superioară sau cu o accesorizare deosebită, de obicei rezervați pentru momente speciale. Exportul a sute de fabrici din Portugalia depindea de cererea pentru astfel de încălțăminte. De exemplu, producătorul de pantofi de lux Luis Onofre, ale cărui creații au fost admirate și purtate inclusiv de celebrități de la Hollywood, precum Naomi Watts sau Paris Hilton, acum s-a văzut cu toate comenzile anulate din cauza pandemiei. Luis Onofre, designer:  "A fost o perioadă în care ne-am speriat. Am avut 2-3 luni, din martie până în mai, când practic ne-am oprit și asta s-a întâmplat cu toată industria, 70% din firme s-au oprit". Fabricile au redeschis după primul val al pandemiei, dar comenzile au continuat să fie la un nivel minim. Reinventarea a fost singura soluție, astfel că, și cei care produceau produse de lux, au început să lanseze linii de încălțăminte comodă. Au înlocuit tocurile cui cu încălțăminte confortabilă pentru deplasările în jurul casei sau pentru drumurile la supermarket. Vânzările au început astfel să își revină. Orlando Andrade, director de marketing:  "Dacă este ceva bun din pandemia asta, este că ne-a ajutat să privim realitatea din altă perspectivă și să descoperim potențiale acolo unde nu ne uităm până acum, pentru că eram în zona noastră de confort". Portugalia este în top 3 cei mai mari exportatori de încălțăminte din Europa, după Italia și Spania. Exportă 90% din producția locală de încălțăminte, o industrie care a crescut cu 50% în ultima decadă, cu un vârf de 1,9 miliarde de euro în 2017. În lunile ianuarie- august 2020 exporturile au scăzut până la 17% față de volumul din 2019. 
Un sfat care va ieși din actualitate:  „Vă costă mult reparația, mai bine vă cumpărați un produs nou”	Să zicem că aţi fost la un service să vă reparaţi ceva. Nu-i aşa că vi s-a spus deseori „vă costă mult reparaţia, mai bine vă cumpăraţi un produs nou”? Economia trece, însă, acum, de la consum la recircularea resurselor, adică extragem mai puţin din natură şi le refolosim pe cele pe care le avem deja. De pildă, se fabrică lucruri mai durabile şi mai simplu de reparat. Sunt foarte multe exemple care se reunesc sub denumirea de „economie circulară”. Cillian Lohan, vicepreședinte pentru comunicare la Comitetul Economic şi Social European, explică într-un interviu pentru Digi24 ce înseamnă acest concept şi care sunt avantajele. Fericirea personală este deseori legată de bunăstare. O situaţie materială decentă este într-adevăr necesară, însă o viaţă dedicată achiziţiei de bunuri parcă nu este chiar un deziderat. Oamenii încep să realizeze că pot trăi foarte bine şi cu mai puţin. La nivel mondial, economia circulară înlocuieşte treptat economia bazată pe consum, dar asta nu înseamnă că este afectată în vreun fel prosperitatea cuiva. Cristina Cileacu, jurnalist Digi24:  Trăim în era consumului şi poate datorită pandemiei de Covid-19 sau poate pentru că am devenit mai deştepţi sau mai înţelepţi, începem să ne dăm seama că nu avem nevoie de prea multe lucruri ca să trăim bine. Iar tendinţa este să ne îndreptăm spre o economie circulară. Puteţi explica, pentru publicul din România, ce este economia circulară?Cillian Lohan, reprezentant Comitetul Economic și Social European:  Economia circulară este conceptul conform căruia, în loc să extragem materii prime din Pământ - ca să facem din ele produse elaborate, pe care să le folosim, consumăm şi apoi să le aruncăm, astfel încât devin gunoi după ce am terminat cu ele - ideea alternativă a circularităţii este să refolosim materialele la nesfârşit. Este ceva mai mult decât reciclarea, este vorba de refabricare, de capacitatea de a repara bunuri şi de a avea o economie bazată pe servicii, în loc de o economie bazată pe vânzarea a tot mai multe produse. Cristina Cileacu:  Puteţi să ne daţi câteva exemple, ca să fie mai clar?Cillian Lohan:  Ca în orice alt caz sunt descrieri noi sau metode noi de a o descrie, iar în acest moment economia circulară este pe buzele tuturor, este ceva despre care vorbesc oamenii. Dar eu mă gândesc la ea cam ca la economia de pe vremea părinţilor şi bunicilor mei. Atunci erau mai puţine produse disponibile pentru ei, dar aşa făceau şi mai puţin gunoi. Era vorba despre fabricarea unor produse de calitate, care erau durabile pe un termen cât mai lung. Pentru mine este o reîntoarcere la o metodă mai veche de lucru. Dar aş face o diferenţă. Pe timpul bunicilor mei, cu siguranţă acest stil de viaţă cu zero deşeuri era posibil din cauza sărăciei şi a faptului că nu prea aveau multe bunuri. Diferenţa este că economia circulară permite prosperitatea, abundenţa, dar totul prin folosirea repetată a bunurilor, ca să nu se producă atât de multe gunoaie. Dacă vrei, îţi pot da un exemplu foarte practic pe care îl citez mereu, care este de la o companie care fabrică produse pentru iluminat. Au făcut câteva teste prin care au oferit serviciul de iluminare, nu doar vânzarea de becuri. Şi au un astfel de contract cu aeroportul din Amsterdam, prin care, ca distribuitor, deţin dreptul de proprietate al tuturor surselor de lumină. Aşa îşi conservă serviciul care oferă iluminatul şi dacă este o problemă sau se arde un bec, aşa cum se întâmplă des, îndepărtează produsul, pun în loc unul funcţional şi se asigură că becul schimbat nu devine deşeu, pentru că l-au făcut astfel încât să poată fi capabili să refolosească diferitele componente ale becului ars astfel încât materialele din care este făcut să poată fi folosite pe termen mai lung. Când intervine puterea obişnuinţei, schimbarea este percepută ca pe ceva rău. Doar că lucrurile se întâmplă destul de lent, astfel încât şocul trecerii de la un stil de viaţă la altul să nu fie prea mare. Gândiţi-vă, de pildă, că în anii 90, computerele erau scumpe şi inaccesibile majorităţii. Acum, aproape oricine are un calculator în buzunar, doar că se cheamă telefon smart. Cristina Cileacu:  Dar acesta este un exemplu care se aplică între companii mari, să spunem, o autoritate de stat şi o companie privată. Va putea şi consumatorul obişnuit să se adapteze la acest stil de viaţă?Cillian Lohan:  Da, chiar cred asta. Companiile şi consumatorii trebuie, bineînțeles, să îşi schimbe puţin comportamentul. Dar ce îmi place mie la economia circulară este faptul că pune costul acestei schimbări comportamentale pe seama celor care fac profit de pe urma ei. Aici este diferenţa şi cred că este o ocazie pentru schimbări mai mari. De exemplu, într-o gospodărie obişnuită, să ne uităm la maşina de spălat ca la un exemplu practic. Personal am cumparat maşini de spălat care funcţionau cam doi ani, se strica ceva la ea, venea reparatorul şi după ce se uita la ce era stricat îmi spunea:  este mai ieftin să-ţi cumperi una nouă, în loc să-ţi înlocuiesc eu piesa aceasta. Şi asta este o problemă reală, pentru că vechea maşină de spălat ajunge la groapa de gunoi, devine deşeu şi eu aş fi nevoit să cumpăr una nouă. Modelul circular insistă că ceva precum o maşină de spălat poate fi făcută să dureze foarte mult timp, lucru care mă întoarce la generaţiile de dinainte, când era normal ca atunci când îşi cumpărau ceva să aştepte să dureze de-a lungul vieţii sau chiar să fie dat mai departe generaţiei următoare. Modelul circular încurajează ca asta să se întâmple din nou, astfel încât lucrurile să dureze mai mult sau cum am experimentat noi, să fie făcute astfel încât să poată fi reparate. Iar în noul pachet pentru economie circulară al Uniunii Europene se insistă pe dreptul consumatorului obişnuit de a putea să repare bunul. Dacă plătim mulţi bani pe ceva şi se strică, acel produs ar trebui construit astfel încât să poată fi reparat. Nu sună ca şi cum ar trebui să fie o revoluţie, sună ca ceva foarte logic şi foarte normal, sunt modalităţi practice pe care economia circulară le are pentru cetăţenii obişnuiţi. Cristina Cileacu:  Şi credeţi că afacerile sunt gata să facă acest pas? Nu ar pierde o parte din profit dacă ar lucra aşa cum aţi drescris?Cillian Lohan:  Ce a fost foarte interesant de urmărit în ultimii ani este faptul că afacerile chiar au început să se mişte în această direcţie. Au început să vadă că este o altă metodă să facă bani, practic. Cred că lucrurile au fost ajutate de reguli stricte şi semnale politice clare pe care le dă domeniul în care eu lucrez, iar asta înseamnă că putem merge la companii să le spunem:  regulile jocului se schimbă şi dacă începeţi şi voi acum schimbarea, înainte de val, o să aveţi un avantaj competitiv şi dacă vă faceţi produsele mai durabile, reparabile, puteţi deveni lideri în domeniul vostru şi astfel să vă păstraţi modelul de afaceri. La nivelul Uniunii Europene s-a stabilit o ţintă de scădere a emisiilor de gaze de seră. Acesta este unul dintre rezultatele faptului că politicienii încep să recunoască realitatea schimbărilor climatice. Dar ca să poţi să schimbi ceva, ai nevoie de implicarea oamenilor obişnuiţi. Doar că în cazul lor, situaţia stă diferit. Cristina Cileacu:  Dacă tot aţi spus că lucraţi în domeniul de pregătire al politicilor, mai vedem o tendinţă. Pentru politicieni, mediul începe să fie o problemă reală şi apare mai des în discursurile şi acţiunile lor. Credeţi că este acelaşi interes şi la nivelul oamenilor?Cillian Lohan:  Sincer, nu cred că este acelaşi interes. Şi asta a fost mereu o problemă uriaşă. Cred că a fost o problemă a mişcării pentru mediu, din care vin şi eu, pentru că am fost activist activ pentru mediu şi cred că problema este că am tot vorbit despre climă şi planetă, dar am uitat să comunicăm faptul că motivul pentru care aceste lucruri sunt importante este impactul pe care îl au asupra oamenilor. Cred că prea des un stil de viaţă prietenos cu mediu este portretizat precum ceva care costă mult şi care este accesibil doar celor care îşi pot permite să trăiască aşa. Cred că aceasta este o problemă mare pentru toate politicile de mediu şi este ceva ce aici, la Comitetul Economic şi Social, încercăm de fiecare dată să subliniem. Chiar am şi sugerat că ceea ce se numeşte European Green Deal (n.r.Acordul European pentru Mediu) ar trebui să se numească Acordul pentru Societate şi Mediu, doar ca să punem accentul real pe faptul că dacă nu permitem tuturor, de la cei mai săraci şi vulnerabili din societate, până la cei mai bogaţi, acelaşi tip de acces la bunuri şi un stil de viaţă prietenoase cu mediul, atunci nu vom putea face tranziţia pe care toţi vrem să o facem. Activiştii sunt reprezentanţi ai societăţii implicaţi în organizarea de campanii pe diferite teme care au nevoie de rezolvări imediate. Acesta este de altfel şi principalul motiv pentru care, ca să atragă atenţia lumii asupra problemelor, folosesc metode mai agresive de comunicare. Cristina Cileacu:  Şi cum vă pot ajuta activiştii să facă oamenii să înţeleagă, pentru că avem cel mai cunoscut exemplu, Greta Thunberg, o activistă celebră pentru mediu, dar ea mereu se adresează oamenilor de parcă îi ameninţă, de parcă îi ceartă. Dacă pot să îţi amintesc despre acest discurs când a vorbit în faţa liderilor lumii cu acea frază faimoasă:  „Cum îndrăzniţi?” Este acesta un dialog? Pentru că oamenii de regulă nu răspund la acest tip de comunicare. Cillian Lohan:  Da, cred că avem nevoie de toate tipurile de comunicare. Când vorbim despre schimbarea culturii felului în care trăim, cred că uneori este nevoie să scuturăm sistemul. Este nevoie de oameni care se agită din exterior, care cer multe lucruri şi cred că are şi asta un rol. Locul în care am ales să lucrez este în interiorul sistemului, nu în afara lui, alături de cei care cer schimbarea. Cred că este nevoie de astfel de oameni şi în cadrul sistemului, care să se poată uita la detaliile despre ce se poate face ca să ne asigurăm că obţinem acea schimbare. Bineînţeles, abordarea mea este una mai colaborativă, iar abordarea Comitelului pe care îl reprezint este doar despre colaborare, este despre a lucra împreună cu oamenii şi cel mai important, cu oamenii cu care nu eşti de acord şi cu cei care au o perspectivă diferită, ca să putem înţelege care sunt barierele pe care oamenii şi sectoarele le au de înfruntat, astfel încât să putem schimba ceva. Personal, nu cred că specia umană face în mod intenţionat lucruri care să strice şi afecteze propriile interese. Deci, cum facem să înţelegem că oamenii pur şi simplu vor să-şi trăiască vieţile? Ne trezim dimineaţa, încercăm să ne păstrăm sănătatea mintală, încercăm să câştigăm ceva bani ca să avem ce mânca. Deci cum ajutăm oamenii ca să facă toate acestea într-o manieră mai prietenoasă cu mediul?Cristina Cileacu:  Comisia Europeană are o ţintă:  să reducă emisia de gaze de seră până în 2030. Aşadar, obiectivul este pregătit, dar este şi vreun plan? Cum se va întâmpla asta?Cillian Lohan:  Sunt câteva planuri şi cumva, obiectivul este partea simplă a problemei. Să-ţi fixezi o ţintă ambiţioasă şi să te bucuri, toată lumea să aplaude şi să spună, nu-i aşa că suntem minunaţi, avem aceste scopuri. Cristina Cileacu:  Vom reuşi, da. Cillian Lohan:  Apoi apar dificultăţile, când te uiţi la detaliile despre cum să pui lucrurile în practică. Mă uit la actuala dispută europeană despre propunerile pentru politicile agricole comune. Sunt sau nu banii investiţi în asta compatibili cu ţintele care se doresc atinse? Iar asta ne întoarce la punctul de dinainte, cum vei face negocierile pentru ca să ți-i apropii pe toţi. Pentru mine este un exemplu foarte bun pentru care cei mai importanţi oameni de luat în calcul sunt fermierii şi oamenii care trăiesc din agricultură. Cum putem folosi banii publici, pe care îi avem la dispoziţie, ca să îi susţinem pe cei care sunt rugaţi să facă tranziţia efectivă, cărora li se cere să funcţioneze diferit? Aceasta se aplică în cazul producţiei alimentare, dar şi în procesele industriale, cum ar fi fabricarea şi procesarea de bunuri, cum discutam mai devreme despre economia circulară. Sunt multe detalii diferite de legislaţie care trebuie urmate ca să atingem ţintele respective, în transport, producţia alimentară, producţie energetică şi aşa mai departe, în toate domeniile. Educaţie nu înseamnă doar o colecţie de diplome, mai mult sau mai puţin utile, după caz. Învăţarea practică, prin exemplu, este de cele mai multe ori mai la îndemână şi mult mai simplu de făcut. Esenţială pentru ambele modele rămâne însă dorinţa de a afla mereu lucruri noi. Cristina Cileacu:  Am văzut o conferinţă TEDex pe care ai susţinut-o şi ai dat exemplul copiilor tăi şi spuneai că ei sunt mult mai pregătiţi decât adulţii să accepte aceste reguli. Cum de generaţia mai tânără este mai pregătită decât suntem noi?Cillian Lohan:  Asta m-a făcut să mă gândesc recent la faptul că schimbările de care avem nevoie sunt culturale, pentru că suntem atât de influenţaţi de pilonii noştri de bază, de ce se întâmplă cu grupul de oameni pe care îl avem de regulă în jur, pe cine vrem să impresionăm, cu cine vrem să fim prieteni, am vrea ca toată lumea să creadă că suntem minunaţi. Aici văd, la generaţia copiilor mei, acea schimbare. Ei par că au deja contextul în care înţeleg ceea ce se numeşte sustenabil. Cred că ei înţeleg mai bine problemele globale, pentru că trăiesc într-o lume foarte interconectată prin digitalizare, aşa că poate ei văd legăturile ceva mai bine decât le-am văzut noi. Dar eu îmi consider copiii mult mai fericiţi şi mai privilegiaţi de educaţie decât am fost eu şi sunt, deci, conştient că poate sunt şi părtinitori, că poate văd asta ca pe o opţiune. Din cauza trecutului meu, eu sunt mai degrabă preocupat să mă asigur că acest tip de opţiuni şi de provocări sunt disponibile tuturor membrilor societăţii, nu doar celor privilegiaţi, și şi le pot permite. Cred că asta este cheia pentru a-i aduce pe toţi de aceeaşi parte a baricadei şi de aceea spun că este o problemă de cultură. Iartă-mă dacă insist, dar un alt exemplu pe care vreau să ţi-l dau este folosirea pungilor de plastic. În Irlanda, am introdus o mică taxă pentru pungile de plastic acum ceva ani şi m-a uimit cum asta a schimbat cultura comportamentului, ne-a reîntors la timpul în care veneam cu sacoşa de acasă sau un coş la magazin, ca să punem cumpărăturile şi asta este ceva ce se făcea fără probleme în alte vremuri şi acum această cultură a revenit. Iar aceasta este o metodă foarte practică de a vedea cum se schimbă lucrurile. Pădurile virgine, spre deosebire de cele plantate, au crescut în mod natural, fără intervenţia omului. În ele se dezvoltă ecosisteme pure şi acest lucru reprezintă de fapt valoarea lor. În România, suprafaţa pe care acest tip de păduri o ocupă este cea mai mare din Europa şi fac parte din Patrimoniul Mondial UNESCO. Cristina Cileacu:  Ai experienţă şi cu pădurile, iar pădurea, mai ales cea naturală, are nevoie nu doar de protecţie, ci şi să fie exploatată într-o manieră sustenabilă. Crezi că acest lucru se poate face mai repede?Cillian Lohan:  Da, cred, pentru că este o problemă în centrul atenţiei acum. Avem exemple numeroase din ţări diferite, din Europa şi nu numai, de metode prin care se lucrează cu pădurile astfel încât să fie o resursă regenerabilă de materiale şi energie, şi în acelaşi timp, să menţinem solul sănătos. Vedem pădurea de la suprafaţă, dar cam 80% din carbonul absorbit de pădure este păstrat în sol, dedesubt. Deci, dacă tai material, copaci dintr-o pădure şi faci replantări ca la carte, de fapt foloseşti pădurea ca pe un instrument de protejare a mediului, dar şi ca resursă. Cristina Cileacu:  În cazul României, Comisia Europeană vrea să iniţieze o acţiune în justiţie împotriva autorităţilor noastre, pentru că nu au reuşit să protejeze ultimele păduri naturale (n.r.virgine) ale Europei. Anumiţi politicieni sau anumiţi populişti pot spune:  este a noastră, este pe teritoriul nostru, deci ne ocupăm de ea cum vrem. De ce acest gen de reacţie nu este responsabil şi de ce trebuie să fim mai responsabili când vine vorba despre pădurile virgine?Cillian Lohan:  Avem acelaşi tip de experienţă în Irlanda şi avem un raport al Comisiei Europene care spune că pădurile din Irlanda emit mai mult carbon decât absorb, lucru care pare uimitor pentru oameni. Dar le-aş spune cetăţenilor că avem această problemă în toată Europa, legat de cum comunicăm, ce înseamnă proiectul european şi în cazul pădurilor susţin orice luare de poziţie care spune:  trebuie să vă ocupaţi de păduri într-un mod sustenabil. Cred că este despre cum să comunici mai bine în comunitate că pădurile îi aparţin şi nimeni nu ar trebui să vi le ia, pentru că vă aparţin vouă, oamenilor, sunt moştenirea voastră, iar ce contează este ca această realitate să nu fie schimbată şi să se spună:  putem să le distrugem dacă vrem, pentru că sunt ale noastre. Pentru ca legile europene să fie comunicate într-un mod potrivit ar trebui să se spună că ele au fost făcute având oamenii în centrul atenţiei. Ca să mă întorc la ce spuneai mai devreme, lucrurile sunt făcute să-ţi protejeze moştenirea, astfel încât ele să nu fie exploatate pentru profit de un grup mic de oameni influenţi, care transmit mesaje care spun ar trebui să ni se permită să facem asta, pentru că sunt pădurile noastre. În multe cazuri, profiturile care se fac de pe urma acestor exploatări pe termen scurt ale resurselor naturale ajung la un grup foarte mic de oameni, deci nu sunt pentru beneficiul comunităţii largi. 
Klaus Iohannis:  Săptămâna viitoare vom prezenta planul de redresare economică	Președintele Klaus Iohannis a anunțat, vineri, în cadrul unei declarații de presă, că proiectul planului național de redresare și reziliență economică va fi pus în dezbatere publică săptămâna viitoare. “Referitor la situația economică – avem date noi despre trimestrul III și, chiar dacă suntem, evident, într-o criză economică și economia a performat mai puțin bine decât în perioada de comparație a anilor anteriori, totuși avem și o veste bună. Comparația cu trimestrul II al acestui an ne arată că economia își revine. Avem, față de trimestrul trecut, o creștere notabilă, în jur de 5%, ceea ce ne arată că măsurile luate în plan economic au fost corecte, au fost măsurile juste și, foarte important, evităm ceea ce se numește o recesiune tehnică. Pentru a veni cu noi măsuri, pentru a da un impuls hotărât economiei, pentru a intra într-o fază de redresare solidă, este nevoie de bani. Acești bani îi vom primi din fonduri europene. Astăzi am avut o discuție cu premierul, cu miniștrii de resort pentru a găsi o formă foarte bună pentru ceea ce se numește Planul Național de Redresare și Reziliență. Este un plan amplu și vom avea peste 30 de miliarde de euro din fonduri europene pentru a finanța măsurile din acest plan. Suntem cu proiectul foarte aproape de finalizare. Este o măsură foarte largă care se referă și la reforme și la măsuri de infrastructură și la multe sectoare care trebuie să fie și modernizate dar și redresate. Vom prezenta acest plan public săptămâna viitoare, urmând să avem o dezbatere publică pentru a putea îngloba toate opiniile care sunt pertinente și atunci vom înainta planul la Bruxelles și în cursul anului viitor deja începem să finanțăm măsurile de redresare și de reziliență. Vom reuși cu aceste fonduri să readucem economia pe un nivel pe care ni-l dorim cu toții”, a declarat Iohannis, la Palatul Cotroceni. Șeful statului anunța luna trecută că Planul Național de Relansare și Reziliență are 12 direcții prioritare, respectiv:  sănătate, educație, digitalizare și securitate cibernetică, transport durabil, combaterea schimbărilor climatice, protecția mediului, energie, eficiență energetică, mobilitate urbană, mediu de afaceri și antreprenoriat, cercetare-inovare, precum și creșterea capacității de reziliență în condiții de criză în domeniul sanitar și alimentar. “Aceste domenii sunt grupate pe trei piloni principali ai Planului Național de Redresare și Reziliență, și anume:  I - Tranziția Verde și combaterea schimbărilor climatice;   II - Serviciile Publice, dezvoltarea urbană și valorificarea patrimoniului și, nu în ultimul rând, III - Competitivitate economică și reziliență”, a adăugat el. Circa 80 de miliarde de euro sunt fondurile europene destinate României pentru următorii 9 ani. O parte, peste 30 de miliarde de euro, vor fi folosiți pentru relansarea economică ca urmare a crizei economice provocate de pandemia de COVID-19. 
Rectificarea bugetară, discutată în ședința de guvern	
În şedinţa de guvern de joi va avea loc o discuţie referitoare la rectificarea bugetară, urmând ca proiectul să fie prezentat şi, ulterior, adoptat săptămâna viitoare. „Vom avea o discuţie în şedinţa de guvern referitoare la rectificare. După această discuţie, evident, se va prezenta proiectul de rectificare şi-l vom adopta săptămâna viitoare”, a declarat joi premierul. Obiectivul rectificării bugetare este de a limita creşterea deficitului bugetar anul acesta, declara luni ministrul de finanțe. Ministrul spunea la începutul acestei luni că ținta este de menținere a deficitului bugetar anunțat la precedenta rectificare, de 8,6% din PIB, iar prioritățile vor fi sănătatea și investițiile. El mai spunea că Finanțele nu iau în calcul, în scenariile cu care lucrează, un „lockdown” în economie. „Economia trebuie să funcționeze, așa vom avea surse de finanțare pentru proiecte”, a spus ministrul. 
ANAF a stabilit procedura de aplicare a eșalonării la plată. Ce trebuie să știe firmele	Agenţia Naţională de Administrare Fiscală (ANAF) a elaborat proiectul pentru aprobarea procedurii de aplicare a acordării eşalonării la plată de către organul fiscal central, modelul de cerere regăsindu-se în Anexa nr. 1 a procedurii, a anunţat miercuri instituţia, transmite Agerpres. Potrivit sursei citate, cererile depuse de contribuabili, atât înainte, cât şi după publicarea ordinului în Monitorul Oficial al României, sunt analizate de organele fiscale centrale în vederea soluţionării. Astfel, cererile vor putea fi depuse prin mijloace electronice de transmitere la distanţă, după publicarea ordinului in Monitorul Oficial al României. Proiectul de ordin a fost elaborat în vederea reglementării procedurii ce trebuie aplicată în mod unitar atât de către contribuabili, cât si de către organele fiscale. De asemenea, prin proiectul de ordin au fost elaborate şi modele de formularele utilizate de organele fiscale pentru soluţionarea cererilor depuse de mediul de afaceri. Ministerul Finanţelor Publice şi Agenţia Naţională de Administrare Fiscală au elaborat noi măsuri fiscale în vederea sprijinirii mediului de afaceri, aprobate prin Ordonanţa de Urgenţă a Guvernului nr. 181/2020. Una dintre principalele facilităţi fiscale este eşalonarea la plată simplificată, care se acordă pe o perioadă de maxim 12 luni, pentru obligaţiile bugetare datorate după declararea stării de urgenţă. Adoptarea acestei facilităţi a vizat susţinerea conformării la plată şi menţinerea lichidităţilor financiare pentru revitalizarea activităţii contribuabililor, ca efect al crizei sanitare. Potrivit ANAF, condiţiile de acordare ce trebuie îndeplinite de către debitor sunt:  să depună cerere până la data de 15 decembrie 2020 inclusiv, sub sancţiunea decăderii şi să nu înregistreze obligaţii bugetare restante la data declarării stării de urgenţă, nestinse la data eliberării certificatului de atestare fiscală. Totodată, nu trebuie să se afle în procedura faliment sau în dizolvare. Trebuie să aibă depuse toate declaraţiile fiscale şi să nu i se fi stabilit răspunderea potrivit legislaţiei privind insolvenţa şi/sau răspunderea solidară, potrivit prevederilor art. 25 şi 26 din Codul de procedură fiscală. Ca avantaj al accesării eşalonării la plată simplificate:  este o alternativă la măsurile fiscale adoptate după intrarea în starea de urgenţă, în vederea susţinerii conformării voluntare la plată pentru obligaţiile acumulate în perioada de criză sanitară. Totodată, reprezintă o procedură simplificată de acordare a eşalonării la plată, pentru contribuabilii care şi-au achitat obligaţiile fiscale datorate până la data intrării în starea de urgenţă şi se acordă numai în baza unei cereri la care se poate ataşa o propunere de grafic, fără a fi depuse alte documente. Termenul de soluţionare este de cel mult cinci zile şi se suspendă executarea silită pentru obligaţiile bugetare ce fac obiectul eşalonării la plată. Pe de altă parte, nu se constituie garanţii, nu se consideră a fi restante obligaţiile bugetare pe perioada eşalonării la plată, iar pe perioada eşalonării la plată contribuabilii trebuie să achite toate obligaţiile născute în această perioadă, cu posibilitatea de prelungire a termenelor de plată. Totodată, se poate solicita, de două ori pe perioada de valabilitate a eşalonării la plată, modificarea eşalonării la plată prin includerea în eşalonare a obligaţiilor ce constituie condiţie de menţinere a valabilităţii acesteia şi se poate menţine eşalonarea la plată pierdută, de două ori pe perioada de valabilitate a eşalonării la plată. Potrivit sursei citate, un aspect pe care îl vizează eşalonarea simplificată este acela că, această facilitate fiscală poate fi accesată şi de către debitorii care au în derulare eşalonări la plată acordate potrivit Codului de procedură fiscală, prin depunerea unei cereri la organul fiscal. Astfel, în cazul acestora se poate acorda eşalonarea la plată pe o perioadă de maxim 12 luni, numai pentru obligaţiile bugetare datorate după declararea stării de urgenţă, condiţiile mai sus menţionate fiind aplicabile şi în cazul lor. În acelaşi timp, OUG nr. 181/2020, publicată în Monitorul Oficial nr. 988 din 26 octombrie 2020, mai prevede prelungirea măsurilor dispuse prin Ordonanţa de urgenţă a Guvernului nr. 29/2020, precum şi în Ordonanţa de urgenţă a Guvernului nr. 48/2020, până la data de 25 decembrie a.c. Potrivit sursei citate, nu se calculează şi nu se datorează dobânzi şi penalităţi de întârziere conform Codului de procedură fiscală, pentru obligaţiile fiscale scadente începând cu data intrării în vigoare a Ordonanţei de urgenţă Guvernului nr. 29/2020 şi neachitate până la data de 25 decembrie 2020. De asemenea, nu sunt considerate obligaţii fiscale restante, potrivit legii, obligaţiile fiscale scadente începând cu data intrării în vigoare a Ordonanţei de urgenţă Guvernului nr. 29/2020 şi neachitate până la data de 25 decembrie 2020. Pe de altă parte, se suspendă sau nu încep măsurile de executare silită, prin somaţie, poprire şi valorificarea bunurilor la licitaţie, a creanţelor bugetare, cu excepţia executărilor silite care se aplică pentru recuperarea creanţelor bugetare stabilite prin hotărâri judecătoreşti pronunţate în materie penală, precum şi a ajutoarelor de stat a căror recuperare a fost dispusă printr-o decizie a Comisiei Europene/furnizorului ajutorului de stat sau a unei instanţe naţionale. Potrivit ANAF, nu se calculează şi nu se datorează dobânzi şi penalităţi, conform Codului de procedură fiscală, pentru plata cu întârziere a ratelor din graficele de eşalonare neachitate până la data de 25 decembrie 2020. În acest caz, organul fiscal competent, din oficiu, reface graficul de eşalonare, cu respectarea perioadei de eşalonare aprobate. Totodată, se suspendă condiţiile de menţinere a valabilităţii eşalonărilor la plata acordate potrivit legii. Aceste condiţii se considera îndeplinite dacă debitorii achita obligaţiile aferente în termen de 30 de zile de la încetarea perioadei de aplicare a acestor măsuri fiscale. Pentru obligaţiile care reprezintă condiţie de menţinere a valabilităţii înlesnirilor la plată, contribuabilii pot solicita modificarea eşalonării la plata, cu condiţia ca cererea sa fie depusă până la expirarea termenului menţionat la pct. 5, prevederile art. 195 din Codul de procedura fiscala aplicându-se în mod corespunzător. Obligaţiile bugetare care reprezintă condiţie de menţinere a valabilităţii înlesnirilor la plată, inclusiv cele cuprinse în ratele din graficele de eşalonare, nu sunt considerate obligaţii fiscale restante. De asemenea, extinderea rambursării TVA cu control ulterior. Termenele de prescripţie a dreptului organului fiscal de a stabili creanţe fiscale şi de a cere executarea silită, precum şi cel al contribuabilului/plătitorului de a cere restituirea creanţelor fiscale, prevăzute de Codul de procedura fiscală, se suspendă sau nu încep sa curgă până la data de 25 decembrie 2020. "MFP şi ANAF au apreciat ca primordială este sănătatea populaţiei şi a mediului de afaceri, sens în care au creat un mecanism de sprijinire a contribuabililor de bună credinţă oferind un pachet de măsuri fiscale, inclusiv amânarea plăţii obligaţiilor bugetare, pentru ca aceştia să nu resimtă puternic efectele negative ale pandemiei. În plus, Ministerul Finanţelor Publice şi ANAF au înfiinţat veritabile nuclee de specialişti, care au fost în strânsă legatură cu reprezentanţi ai mediului de afaceri şi care au muncit intens pentru dezvoltarea şi îmbunătăţirea serviciilor online pentru a fi accesibile şi intuitive, astfel încât contribuabilii să treacă cu bine peste această perioadă dificilă, să rămână sănătoşi atât ei, cât şi familiile şi afacerile lor", se menţionează în comunicat.  
ANAF a stabilit procedura de aplicare a eșalonării la plată. Ce trebuie să știe firmele	Agenţia Naţională de Administrare Fiscală (ANAF) a elaborat proiectul pentru aprobarea procedurii de aplicare a acordării eşalonării la plată de către organul fiscal central, modelul de cerere regăsindu-se în Anexa nr. 1 a procedurii, a anunţat miercuri instituţia, transmite Agerpres. Potrivit sursei citate, cererile depuse de contribuabili, atât înainte, cât şi după publicarea ordinului în Monitorul Oficial al României, sunt analizate de organele fiscale centrale în vederea soluţionării. Astfel, cererile vor putea fi depuse prin mijloace electronice de transmitere la distanţă, după publicarea ordinului in Monitorul Oficial al României. Proiectul de ordin a fost elaborat în vederea reglementării procedurii ce trebuie aplicată în mod unitar atât de către contribuabili, cât si de către organele fiscale. De asemenea, prin proiectul de ordin au fost elaborate şi modele de formularele utilizate de organele fiscale pentru soluţionarea cererilor depuse de mediul de afaceri. Ministerul Finanţelor Publice şi Agenţia Naţională de Administrare Fiscală au elaborat noi măsuri fiscale în vederea sprijinirii mediului de afaceri, aprobate prin Ordonanţa de Urgenţă a Guvernului nr. 181/2020. Una dintre principalele facilităţi fiscale este eşalonarea la plată simplificată, care se acordă pe o perioadă de maxim 12 luni, pentru obligaţiile bugetare datorate după declararea stării de urgenţă. Adoptarea acestei facilităţi a vizat susţinerea conformării la plată şi menţinerea lichidităţilor financiare pentru revitalizarea activităţii contribuabililor, ca efect al crizei sanitare. Potrivit ANAF, condiţiile de acordare ce trebuie îndeplinite de către debitor sunt:  să depună cerere până la data de 15 decembrie 2020 inclusiv, sub sancţiunea decăderii şi să nu înregistreze obligaţii bugetare restante la data declarării stării de urgenţă, nestinse la data eliberării certificatului de atestare fiscală. Totodată, nu trebuie să se afle în procedura faliment sau în dizolvare. Trebuie să aibă depuse toate declaraţiile fiscale şi să nu i se fi stabilit răspunderea potrivit legislaţiei privind insolvenţa şi/sau răspunderea solidară, potrivit prevederilor art. 25 şi 26 din Codul de procedură fiscală. Ca avantaj al accesării eşalonării la plată simplificate:  este o alternativă la măsurile fiscale adoptate după intrarea în starea de urgenţă, în vederea susţinerii conformării voluntare la plată pentru obligaţiile acumulate în perioada de criză sanitară. Totodată, reprezintă o procedură simplificată de acordare a eşalonării la plată, pentru contribuabilii care şi-au achitat obligaţiile fiscale datorate până la data intrării în starea de urgenţă şi se acordă numai în baza unei cereri la care se poate ataşa o propunere de grafic, fără a fi depuse alte documente. Termenul de soluţionare este de cel mult cinci zile şi se suspendă executarea silită pentru obligaţiile bugetare ce fac obiectul eşalonării la plată. Pe de altă parte, nu se constituie garanţii, nu se consideră a fi restante obligaţiile bugetare pe perioada eşalonării la plată, iar pe perioada eşalonării la plată contribuabilii trebuie să achite toate obligaţiile născute în această perioadă, cu posibilitatea de prelungire a termenelor de plată. Totodată, se poate solicita, de două ori pe perioada de valabilitate a eşalonării la plată, modificarea eşalonării la plată prin includerea în eşalonare a obligaţiilor ce constituie condiţie de menţinere a valabilităţii acesteia şi se poate menţine eşalonarea la plată pierdută, de două ori pe perioada de valabilitate a eşalonării la plată. Potrivit sursei citate, un aspect pe care îl vizează eşalonarea simplificată este acela că, această facilitate fiscală poate fi accesată şi de către debitorii care au în derulare eşalonări la plată acordate potrivit Codului de procedură fiscală, prin depunerea unei cereri la organul fiscal. Astfel, în cazul acestora se poate acorda eşalonarea la plată pe o perioadă de maxim 12 luni, numai pentru obligaţiile bugetare datorate după declararea stării de urgenţă, condiţiile mai sus menţionate fiind aplicabile şi în cazul lor. În acelaşi timp, OUG nr. 181/2020, publicată în Monitorul Oficial nr. 988 din 26 octombrie 2020, mai prevede prelungirea măsurilor dispuse prin Ordonanţa de urgenţă a Guvernului nr. 29/2020, precum şi în Ordonanţa de urgenţă a Guvernului nr. 48/2020, până la data de 25 decembrie a.c. Potrivit sursei citate, nu se calculează şi nu se datorează dobânzi şi penalităţi de întârziere conform Codului de procedură fiscală, pentru obligaţiile fiscale scadente începând cu data intrării în vigoare a Ordonanţei de urgenţă Guvernului nr. 29/2020 şi neachitate până la data de 25 decembrie 2020. De asemenea, nu sunt considerate obligaţii fiscale restante, potrivit legii, obligaţiile fiscale scadente începând cu data intrării în vigoare a Ordonanţei de urgenţă Guvernului nr. 29/2020 şi neachitate până la data de 25 decembrie 2020. Pe de altă parte, se suspendă sau nu încep măsurile de executare silită, prin somaţie, poprire şi valorificarea bunurilor la licitaţie, a creanţelor bugetare, cu excepţia executărilor silite care se aplică pentru recuperarea creanţelor bugetare stabilite prin hotărâri judecătoreşti pronunţate în materie penală, precum şi a ajutoarelor de stat a căror recuperare a fost dispusă printr-o decizie a Comisiei Europene/furnizorului ajutorului de stat sau a unei instanţe naţionale. Potrivit ANAF, nu se calculează şi nu se datorează dobânzi şi penalităţi, conform Codului de procedură fiscală, pentru plata cu întârziere a ratelor din graficele de eşalonare neachitate până la data de 25 decembrie 2020. În acest caz, organul fiscal competent, din oficiu, reface graficul de eşalonare, cu respectarea perioadei de eşalonare aprobate. Totodată, se suspendă condiţiile de menţinere a valabilităţii eşalonărilor la plata acordate potrivit legii. Aceste condiţii se considera îndeplinite dacă debitorii achita obligaţiile aferente în termen de 30 de zile de la încetarea perioadei de aplicare a acestor măsuri fiscale. Pentru obligaţiile care reprezintă condiţie de menţinere a valabilităţii înlesnirilor la plată, contribuabilii pot solicita modificarea eşalonării la plata, cu condiţia ca cererea sa fie depusă până la expirarea termenului menţionat la pct. 5, prevederile art. 195 din Codul de procedura fiscala aplicându-se în mod corespunzător. Obligaţiile bugetare care reprezintă condiţie de menţinere a valabilităţii înlesnirilor la plată, inclusiv cele cuprinse în ratele din graficele de eşalonare, nu sunt considerate obligaţii fiscale restante. De asemenea, extinderea rambursării TVA cu control ulterior. Termenele de prescripţie a dreptului organului fiscal de a stabili creanţe fiscale şi de a cere executarea silită, precum şi cel al contribuabilului/plătitorului de a cere restituirea creanţelor fiscale, prevăzute de Codul de procedura fiscală, se suspendă sau nu încep sa curgă până la data de 25 decembrie 2020. "MFP şi ANAF au apreciat ca primordială este sănătatea populaţiei şi a mediului de afaceri, sens în care au creat un mecanism de sprijinire a contribuabililor de bună credinţă oferind un pachet de măsuri fiscale, inclusiv amânarea plăţii obligaţiilor bugetare, pentru ca aceştia să nu resimtă puternic efectele negative ale pandemiei. În plus, Ministerul Finanţelor Publice şi ANAF au înfiinţat veritabile nuclee de specialişti, care au fost în strânsă legatură cu reprezentanţi ai mediului de afaceri şi care au muncit intens pentru dezvoltarea şi îmbunătăţirea serviciilor online pentru a fi accesibile şi intuitive, astfel încât contribuabilii să treacă cu bine peste această perioadă dificilă, să rămână sănătoşi atât ei, cât şi familiile şi afacerile lor", se menţionează în comunicat.  
Topul scumpirilor din România în luna octombrie. Cartofii și chiriile, printre cele mai mari creșteri de prețuri	Cartofii, chiria şi încălţămintea din piele s-au scumpit cel mai mult în luna octombrie, faţă de septembrie, în timp ce preţurile la citrice şi alte fructe meridionale, frigidere şi servicii transport aerian au scăzut. Potrivit datelor Institutului Naţional de Statistică (INS), citate de Agerpres, chiria a crescut cu 0,49% în luna octombrie a acestui an, faţă de septembrie 2020, respectiv cu 2,32% în comparaţie cu luna decembrie a anului trecut. Serviciile de transport aerian s-au ieftinit în octombrie cu 16,41% faţă de septembrie şi cu 8,36% faţă de luna decembrie. Încălţămintea din piele s-a scumpit cu 0,85% în luna octombrie comparativ cu luna anterioară, şi cu 1,79% faţă de decembrie anul trecut. Frigiderele şi congelatoarele s-au ieftinit cu 0,02% în octombrie faţă de septembrie, iar raportat la decembrie 2019 preţul acestora este mai mare cu 1,64%. În ceea ce priveşte mărfurile alimentare, cartofii s-au scumpit în octombrie cu 4,63% faţă de septembrie dar s-au ieftinit cu 29,45% faţă de luna decembrie 2019. Comparativ cu luna decembrie 2019, în luna octombrie a acestui an cel mai mult s-au scumpit fasolea boabe şi alte leguminoase, cu 17,59%. În schimb, în luna octombrie, s-au ieftinit citricele şi alte fructe meridionale, cu 3,89% faţă de septembrie, dar s-au scumpit cu 11,40% comparativ cu finalul anului trecut. Rata anuală a inflaţiei a coborât la 2,2% în luna octombrie a acestui an, de la 2,5% în septembrie, în condiţiile în care mărfurile alimentare s-au scumpit cu 4,34%, serviciile cu 2,85%, iar mărfurile nealimentare cu 0,60%, potrivit datelor publicate miercuri de Institutul Naţional de Statistică (INS). "Preţurile de consum în luna octombrie 2020, comparativ cu luna octombrie 2019, au crescut cu 2,2%. Rata anuală calculată pe baza indicelui armonizat al preţurilor de consum (IAPC) este 1,8%. Rata medie a preţurilor de consum în ultimele 12 luni (noiembrie 2019 - octombrie 2020) faţă de precedentele 12 luni (noiembrie 2018 - octombrie 2019), calculată pe baza IPC, este 2,9%. Determinată pe baza IAPC, rata medie este 2,7%", se arată în comunicatul INS. Rata anuală a inflaţiei IPC pentru sfârşitul anului curent şi al anului viitor este prognozată la 2,7% şi, respectiv, la 2,5%, potrivit Raportului asupra inflaţiei publicat de Banca Naţională a României. "Contribuţia estimată a modificării impozitelor indirecte este de 0,2 puncte procentuale la sfârşitul anului curent şi de 0,4 puncte procentuale la finele celui viitor. Rata medie anuală a inflaţiei IPC îşi va continua parcursul descendent din prima jumătate a anului curent, dar într-un ritm mai atenuat, fiind anticipată să atingă 2,5% la orizontul proiecţiei, trimestrul II 2022", se menţionează în raport. Potrivit BNR, comparativ cu Raportul anterior, revizuirile pentru rata anuală a inflaţiei IPC sunt minore. Valoarea anticipată pentru finele anului curent este mai redusă cu 0,1 puncte procentuale, în condiţiile reevaluării descendente a contribuţiei componentelor exogene ale coşului de consum, care contrabalansează proiectarea la acest orizont a unor valori uşor mai ridicate în cazul inflaţiei de bază. Pentru finele anului viitor, prognoza este similară celei precedente. 
Raport:  România, pe locul 31 în Europa în privinţa puterii de cumpărare a populaţiei	România se clasează pe locul 31 în clasamentul european al puterii de cumpărare, cu aproximativ 60% sub media europeană, în condiţiile în care europenii au o putere de cumpărare medie pe cap de locuitor de 13. 894 de euro, în 2020, conform rezultatelor studiului GfK Purchasing Power pentru România şi Europa, transmite Agerpres. Datele centralizate în cercetare arată că, în cazul României, există un decalaj foarte mare între bogaţi şi săraci. Astfel, locuitorii din Capitală au puterea de cumpărare cu peste 81% mai mare, în comparaţie cu media naţională. De asemenea, bucureştenii au veniturile pentru cheltuieli şi economii de trei ori mai mari faţă de locuitorii din judeţul cu cea mai mică putere de cumpărare, Vaslui. Potrivit sursei citate, judeţele Arad, Argeş şi Prahova cresc fiecare cu un loc în Top 10, din perspectiva puterii de cumpărare, ocupând poziţiile de la şapte la nouă, în timp ce Hunedoara iese din top în acest an. Pe locul al zecelea se află judeţul Alba. Pentru România, datele cu privire la puterea de cumpărare sunt disponibile cu detaliere până la nivel de oraş pentru fiecare dintre următoarele categorii:  produse alimentare, băuturi nealcoolice, băuturi alcoolice, produse din tutun, produse de sănătate şi igienă, îmbrăcăminte, încălţăminte şi produse din piele, mobilier, produse de uz casnic, sticlă, porţelan;   electrocasnice, electronice de larg consum, IT&C, foto, ceasuri şi bijuterii, cărţi şi rechizite, echipamente sportive, hobby-uri şi recreere, articole pentru renovarea locuinţei. Raportul GfK relevă faptul că, la nivel european, puterea de cumpărare medie pe cap de locuitor este, în acest an, de 13. 894 de euro, dar venitul net disponibil din cele 42 de ţări studiate variază semnificativ. În acest sens, Liechtenstein, Elveţia şi Luxemburg au cel mai mare venit net disponibil, în timp ce Kosovo, Republica Moldova şi Ucraina au cel mai mic venit. Per ansamblu, locuitorii din Liechtenstein au puterea medie de cumpărare de 64. 240 euro, de peste 37 de ori mai mare în comparaţie cu cea a ucrainenilor. Următoarele ţări incluse în top sunt Elveţia şi Luxemburg, cu venituri nete/cap de locuitor de 41. 998 de euro, respectiv de 34. 119 euro. La nivel general, europenii au la dispoziţie puţin sub 9,5 trilioane de euro, în 2020, iar puterea medie de cumpărare pe cap de locuitor arată o scădere de aproape 5,3%, comparativ cu anul trecut, tendinţă care poate fi atribuită în principal răspândirii COVID-19 şi impactului economic rezultat, susţin realizatorii studiului. Studiul întocmit de GfK conţine şi Indexul de Impact Corona, ce reflectă efectul COVID-19 asupra ţărilor europene şi prin care s-a calculat măsura în care au suferit ţările europene ca urmare a efectelor pandemiei. Astfel, Liechtenstein şi Elveţia au suferit cel mai puţin ca urmare a crizei sanitare. De asemenea, în Islanda şi Norvegia, ţări care ocupă locurile patru şi a cinci în clasamentul puterii de cumpărare, Indexul de Impact Corona este cu 58%, respectiv, 63% mai mare în comparaţie cu media europeană. Ambele ţări au fost grav afectate de pandemia de coronavirus, unul dintre motive fiind devalorizarea monedelor naţionale faţă de euro. Ultimul loc dintre cele 42 de ţări din clasament este deţinut de Turcia, unde Indexul este de peste 2,8 ori mai mare decât media europeană. "GfK Purchasing Power Europe 2020" este disponibil pentru 42 de ţări europene cu detalii până la nivel de municipalităţi şi coduri poştale, cu detaliere a datelor despre locuitori şi gospodării, precum şi hărţi digitale. Indexul de Impact Corona arată diferenţele dintre venitul net disponibil pierdut din cauza crizei de coronavirus la nivel naţional şi regional. Calculele se efectuează pe baza celor mai recente informaţii şi previziuni privind venitul net al gospodăriei, cheltuielile de consum ale gospodăriilor private şi modificările produsului intern brut. 
Ministrul Finanțelor:  “Exclud varianta unui acord cu FMI”. Precizările oficialului despre veniturile la buget în 2021	
Ministrul Finanțelor Publice a spus, luni, la bilanțul unui an de guvernare, că exclude varianta unui acord cu FMI, deoarece România poate finanța un deficit mare. “Exclud varianta unui acord cu FMI. Am arătat în acest an că dacă ai câștigat încrederea piețelor și investitorilor, poți să finanațezi un deficit mare, fără să ai nevoie de instituții financiare internaționale. Avem finanțare pentru anul acesta. Este acoperit aproape 97% din necesarul de finanțare”, a declarat oficialul din Guvern, la Ministerul Finanțelor. Veniturile bugetare vor crește anul viitor, în urma digitalizării și cu o colectare mai bună, a mai spus ministrul. Creșterea ar putea depăși un punct procentual față de acest an, a precizat ministrul. În context, ministrul a precizat că noul buget va fi prezentat după învestirea noului Guvern, și că nu va aduce creșteri de taxe. Cîțu a precizat însă că pensiile vor crește și în 2021, 2022 și 2023, fără a oferi detalii, și a spus că alocațiile pentru copii se vor dubla în următorii doi ani. Pe fondul creșterii deficitului bugetar și estimării unei contracții economice de 3,8% în anul 2020, datoria publică calculată conform metodologiei UE, a crescut de la 36,9% din PIB la sfârșitul lunii octombrie 2019, la 42,8% din PIB la sfârșitul lunii august 2020, dar sub plafonul de 60% din PIB stabilit prin Tratatul de la Maastricht, potrivit Mediafax. 
Ministrul Finanțelor anunță rectificarea bugetară săptămâna viitoare. Ce ministere vor primi bani	
Rectificarea bugetară va fi pusă în transparenţă săptămâna aceasta și va fi adopttaă săptămâna viitoare, a anunțat luni ministrul Finanțelor, precizând că obiectivul este de a limita creşterea deficitului bugetar anul acesta. Oficialul guvernamental a vorbit și despre necesaul de finanțare pe anul acesta, care se apropie de 140 de miliarde de lei. „Cred că o să fie în transparenţă în timpul acestei săptămâni. Vrem s-o adoptăm săptămâna viitoare, în prima parte a săptămânii. Deci, va intra în transparenţă săptămâna aceasta. Nu pot să vă spun cifre. Bineînţeles că indicatorii macro vor veni de la Comisia Naţională de Statistică şi Prognoză. Sunt câteva cheltuieli care trebuie ajustate la această rectificare în urma recalculării pensiilor pentru anumite categorii, mai sunt cheltuieli pentru sănătate etc. Dar nu foarte multe cheltuieli. Obiectivul nostru este de a păstra deficitul bugetar, de a limita creşterea deficitului bugetar anul acesta. Deci, nu va fi o rectificare bugetară care să arate foarte multe surprize. Este doar pentru realocarea unor resurse în buget”, a declarat luni ministrul Finanțelor, citat de Agerpres. Ministrul Finanţelor a fost întrebat dacă Ministerul Transporturilor, Ministerul Sănătăţii şi Ministerul Agriculturii au cerut sau vor primi mai mulţi bani, iar el a menţionat că toate „cererile care sunt fundamentate vor fi luate în considerare şi vor avea finanţare”. De asemenea, în cadrul conferinţei s-a făcut referire la o nouă schemă de ajutor de stat pentru sectorul HoReCa prezentată duminică seara de premier. „Schema de ajutor înţeleg că este în acest moment la Ministerul Economiei pentru HoReCa. Ne vom uita la ea, dar ştiţi foarte bine că schemele de ajutor trebuie să fie aprobate de Comisia Europenă ca orice altă schemă pe care am făcut-o până acum. O să vedem cum arată şi apoi ne vom uita la ea”, a afirmat ministrul de Finanțe. În altă ordine de idei, şeful de la Finanţe a precizat că la construcţia proiectului de buget pentru anul 2021 sunt luate în calcul doar acele cheltuieli pentru care există bază legală. Premierul a anunţat, duminică seară, că Guvernul va introduce forme de ajutor de stat pentru sectorul HoReCa şi pentru zona culturală privată. "Zona HoReCa, într-adevăr, a fost foarte afectată. Dar şi pentru zona HoReCa, pe lângă măsurile pe care le-am adoptat, vom introduce o formă de ajutor de stat, care am văzut că este deja folosită în două ţări europene. Este o schemă în care compensezi pierderea prin compensarea a 20% din pierderea cifrei de afaceri pe 2020 raportat la 2019. Efectiv, se dau bani- 20% din pierderea pe cifra de afaceri", a declarat premierul. El a explicat că acest ajutor se va face "mai degrabă prin Ministerul Economiei, Energiei şi Mediului de Afaceri, care are şi turismul". "Noi deja pregătim schema de ajutor de stat, pregătim actul normativ. Vom face solicitare către Comisia Europeană pentru că orice formă de ajutor de stat pe care o dai trebuie aprobată anterior de Comisia Europeană, pentru că, altfel, dacă le dai banii companiilor şi schema nu e aprobată de Comisia Europeană, companiile după aceea trebuie să dea banii înapoi", a explicat premierul. Necesarul de finanţare pentru anul acesta este de 138 miliarde lei, din care 50 de miliarde de lei reprezintă împrumuturi din trecut, a mai declarat luni ministrul Finanţelor. „O discuţie în timpul acestui an, în spaţiul public, a fost despre finanţarea deficitului bugetar. Cum a fost finanţat deficitul şi s-a arătat foarte mult cu degetul către împrumuturi, către datoria publică. Şi aici sunt câteva lucruri care trebuie remarcate.  Necesarul de finanţare pentru anul acesta este de 138 miliarde lei, dar din aceşti 138 miliarde lei avem 50 miliarde lei care vin împrumuturi din trecut. Am fost nevoiţi să plătim 10 miliarde lei doar în octombrie, deci bani luaţi în trecut de guvernele anterioare - cei 10 miliarde lei luaţi în 2017 - foarte prost administrată datoria publică.  Datoria publică în România creşte anul acesta cam cu 6,5 puncte procentuale. Restul Europei creşte în medie cu 20 de puncte procentuale. Dacă ne ducem la criza care nu a avut aceeaşi magnitudine (în 2008-2009), vom vedea că în perioada 2009-2010 datoria publică a crescut cu 20 de puncte procentuale”, a susţinut ministrul într-o conferinţă de presă, citat de Agerpres. Ministrul Finanţelor a subliniat că, în România, datoria publică anul acesta creşte doar cu 6,5 puncte procentuale, în comparaţie cu restul ţărilor din Europa care au o creştere a datoriei de 20 de puncte procentuale. „Repet, o criză mai mică - 20 de puncte procentuale, toată Europa - 20 de puncte procentuale creştere datorie publică, noi doar cu 6 puncte procentuale. Suntem Guvernul cel mai responsabil în acest moment, cu cea mai mică creştere a deficitului bugetar şi cea mai mică creştere a datoriei publice din Uniunea Europeană, cu reducerea costurilor pentru datoria publică", a afirmat el. 
Deficitul balanţei comerciale a crescut cu aproape un miliard de euro, în primele nouă luni	
Deficitul balanţei comerciale a României (FOB/CIF) a crescut, în primele nouă luni, comparativ cu aceeaşi perioadă din 2019, cu 998,5 de milioane de euro, până la valoarea de 13,058 miliarde de euro, arată datele Institutului Naţional de Statistică (INS), publicate luni. Conform statisticii oficiale, în perioada 1 ianuarie - 30 septembrie 2020, exporturile FOB au însumat 44,810 miliarde de euro, iar importurile CIF au însumat 57,868 miliarde de euro. De asemenea, exporturile au scăzut cu 13,6%, iar importurile cu 9,5%, comparativ cu perioada 1 ianuarie - 30 septembrie 2019Potrivit INS, în luna septembrie 2020, exporturile FOB au însumat 6,070 miliarde de euro, iar importurile CIF au însumat 7,611 miliarde de euro, rezultând un deficit de 1,541 miliarde de euro. Faţă de luna septembrie 2019, exporturile din luna septembrie 2020 au scăzut cu 0,5%, iar importurile au crescut cu 4,4%. În primele nouă luni ale anului, ponderi importante în structura exporturilor şi importurilor sunt deţinute de grupele de produse:  maşini şi echipamente de transport (47,5% la export şi 36,6% la import) şi alte produse manufacturate (30,8% la export şi respectiv 30,2% la import). Valoarea schimburilor intra-UE27 de bunuri în perioada 1 ianuarie - 30 septembrie 2020 a fost de 32,915 miliarde de euro la expedieri şi de 42,372 miliarde de euro la introduceri, reprezentând 73,5% din total exporturi şi 73,2% din total importuri. Valoarea schimburilor extra-UE27 de bunuri în perioada 1 ianuarie -30 septembrie 2020 a fost de 11,895 miliarde de euro la exporturi şi de 15,496 miliarde de euro la importuri, reprezentând 26,5% din total exporturi şi 26,8% din total importuri. 
Cioloș a vorbit cu Orban despre închiderea piețelor:  Observ speculaţii absurde, că ar fi o măsură de a pedepsi producătorii români	Dacian Cioloş a apreciat, vineri seara, că închiderea completă a pieţelor ar fi o greşeală care va afecta producătorii agricoli autohtoni. Liderul PLUS a menționat că i-a împărtăşit premierului Ludovic Orban câteva idei pe această temă, care speră că se vor regăsi în practică în scurt timp. „Am avut o discuţie cu premierul Orban despre închiderea pieţelor şi efectele pe care o astfel de măsură le poate avea pentru cetăţeni, pentru producătorii autohtoni şi pentru aplicarea măsurilor de prevenire a răspândirii noului coronavirus. Sper ca ideile pe care i le-am împărtăşit să devină realitate în scurt timp, pentru că deja observ tot felul de speculaţii absurde cum că ar fi o măsură de a pedepsi producătorii români şi de a promova importurile. Cred că pandemia se tratează atât sanitar şi social, cât şi comunicaţional, astfel încât să nu ne trezim că la finalul ei permitem unor scenarii conspiraţioniste să înflorească din cauza unor decizii deficitare sau explicate doar parţial”, a scris Dacian Cioloş, pe pagina sa de Facebook. În opinia sa, închiderea completă a pieţelor ar fi „o greşeală” care va avea efecte negative „destul de costisitoare”. „Închiderea completă a pieţelor o consider o greşeală care va avea efecte negative destul de costisitoare. Sigur că cel mai simplu ar fi să ne izolăm complet, dar este utopic să promovăm soluţii extreme. Producătorii autohtoni sunt oameni care au muncit un an întreg ca să îşi poată comercializa la recoltare ceea ce au produs. Dacă li se interzice acest lucru, riscăm să afectăm o categorie relativ fragilă de producători agricoli, după ce aceştia oricum fac faţă cu dificultate chiar şi în vremurile normale. La fel de problematic este să privăm cetăţenii de produse locale, autohtone, de calitate şi să îi îndreptăm doar către o anumită categorie comercială”, a mai spus liderul PLUS, potrivit Agerpres. El a arătat că atât timp cât pot fi aplicate „măsuri funcţionale, chiar şi complicate sau dificile în unele cazuri”, ele sunt de preferat închiderii totale a unor activităţi de care depind familii întregi. Totodată, Dacian Cioloş a precizat că recomandările pe care le propune vizează exclusiv producătorii agricoli autohtoni, cei care au mici afaceri de familie şi intermediarii la prima mână, cei care reuşesc să colecteze produse agricole direct de la ferme şi să le livreze consumatorilor. „Cea mai importantă soluţie necesară ar fi amenajarea unor pieţe volante de weekend (vineri, sâmbătă şi duminică) în număr mult mai mare decât de obicei. Pieţe volante organizate de primărie şi accesibile doar pentru producători sau intermediari la prima mână, care vând produse de sezon. Fructele exotice şi de import, cum sunt bananele sau portocalele, pot fi vândute în continuare în supermarketuri. Dar produsele autohtone au nevoie de puncte de vânzare sigure şi imediate. Beneficiul acestei soluţii este că poate crea şi un comportament de cumpărare a produselor locale, autohtone, pe termen lung”, susţine Cioloş. Potrivit acestuia, o soluţie complementară ar fi redeschiderea pieţelor acoperite, dar acestea să fie accesibile doar producătorilor care îşi vând producţia proprie, deseori din firme familiale. Pentru a evita aglomerarea în pieţe, Dacian Cioloş propune o reducere la jumătate a numărului de mese pentru producătorii agricoli, dar şi un control strict al accesului persoanelor în piaţă, astfel încât să fie redus riscul de contact fizic. 
Exclusiv INTERVIU. România la masa negocierilor pentru banii din planul de reconstrucție al UE. 40% din fonduri, pentru investiții nepoluante	Parlamentul European urmează să adopte noua formă a Mecanismului de redresare și reziliență al UE, în valoare de 750 de miliarde de euro, care va trebui să amortizeze căderea economică a statelor membre în următorii 3 sau 4 ani. România va avea la dispoziție 33,5 miliarde de euro din acest instrument și peste 46 de miliarde de euro din bugetul UE pe următorii 7 ani. Pentru ca banii să fie disponibili de la 1 ianuarie 2021, negocierile finale vor avea loc între Parlament și Consiliul de Miniștri al UE, la care va participa și europarlamentarul Siegfried Mureșan, raportor al grupului PPE și membru PNL. Acesta a declarat, într-un interviu pentru Digi24. ro, cum au decurs negocierile în Parlament până în acest moment, câți bani îi revin mai exact României și pe ce trebuie să mai cadă de acord oficialii europeni pentru ca banii să poată fi folosiți în contextul crizei economice provocate de pandemie. Digi24. ro:  Cum funcționează acest mecanism de reziliență și redresare? De unde vin banii și cum au fost repartizați în acest negocieri? Care sunt condițiile ca statele să le absoarbă?Siegfried Mureșan, europarlamentar PPE:  Ca urmare a crizei coronavirus, care a afectat mulți oameni și întreprinderi, Comisia Europeană a decis să vină cu un Plan european de relansare economică, de 750 de miliarde de euro la nivelul întregii UE, pentru a ajuta oamenii, întreprinderile și regiunile afectate de criza coronavirus. Din aceste 750 de miliarde de euro 33,5 miliarde euro revin României. Aceasta este suma pe care președintele României a reușit să o obțină în negocierile din Consiliul European din luna iulie. Pentru ca acest proiect să devină realitate, legea trebuie adoptată atât de către Consiliul de Miniștri al UE cât și de către Parlamentul European. În Parlamentul European sunt 3 europarlamentari raportori responsabili de această lege, adică noi conducem procesul legislativ și redactăm forma legii, așa cum o dorește Parlamentul și vom merge la negocierile cu statele membre, cu Consiliul de Miniștri. Primul și cel mai important lucru este că Parlamentul susține criteriile de alocare adoptate de Consiliul European și, implicit, susține și alocările pe fiecare stat membru. Vineri, în Parlamentul European am încheiat negocierile pentru această facilitate. În aceste negocieri am decis să susținem cheia de alocare a fondurilor exact așa cum a fost decisă de către Consiliul European. Mesajul simplu:  Parlamentul European, cu o largă majoritate, susține suma obținută de președintele Iohannis pentru România. Ca urmare a deciziei din Parlamentul European, a devenit o certitudine. România are alocată o sumă de 79,9 miliarde de euro, 33,5 miliarde de euro din această nouă facilitate europeană de redresare și reziliență, iar restul de mai mult de 46 de miliarde de euro din bugetul tradițional al Uniunii Europene. Guvernul României va trebui să prezinte Comisiei Europene un plan național de relansare și reziliență pe care îl elaborează acum. Comisia îl va evalua. În acel plan, Guvernul va trebui să prezinte domeniile în care merg fondurile, investițiile și, după aprobarea de către Comisie, banii vor putea merge pe fiecare proiect individual. Din cele 33,5 miliarde de euro, 16,8 miliarde de euro sunt fonduri nerambursabile și 16,7 miliarde de euro sunt fonduri rambursabile, dar în condiții extrem de bune, rate ale dobânzii foarte mici și rate de rambursare foarte lungi, perioada de rambursare fiind între anii 2028 și 2058, iar toate cele mai mult de 46 de miliarde de euro fonduri europene din bugetul tradițional sunt fonduri nerambursabile pentru România. Din cele 80 de miliarde de euro, mai mult de 63 de miliarde de euro sunt fonduri nerambursabile, sunt bani gratis pe care îi primim și nu trebuie să-i dăm înapoi nicicând, nicicui. Digi24. ro:  UE are în plan o perioadă de timp în care vrea să amortizeze această cădere a economiei UE?Siegfried Mureșan:  În iulie, Consiliul European a propus crearea acestui mecanism pentru 3 ani de zile. Noi, Parlamentul European, dorim ca această durată să fie prelungită la 4 ani de zile, din următoarele motive:  1. Cu cât e mai mare presiunea timpului, cu atât e mai mare riscul de a pierde fonduri europene. 2. Cu cât e mai mare presiunea timpului, cu atât, pentru a nu pierde fonduri europene, vei finanța orice proiecte care sunt la îndemână, care nu vor fi neapărat cele mai bune. Deci presiunea timpului nu e utilă. 3. Cel de-al treilea motiv pentru care noi, Parlamentul European, propunem prelungirea acestui instrument de la 3 la 4 ani este următorul. Chiar în ultimele săptămâni am văzut că acest al doilea val al pandemiei a lovit majoritatea țărilor europene, dar multe dintre ele mai puternic decât pe noi în România. Realitatea ultimelor săptămâni ne arată că această criză nu va fi una doar pe termen scurt, ci una pe termen mediu cu un impact economic semnificativ pe termen lung în cel puțin câteva sectoare ale economiei. Vor fi oameni și întreprinderi afectate pe termen lung. De aceea, avem acum un argument în plus ca acest instrument să fie disponibil o durată mai lungă de timp, decât au avut șefii de state și de guverne în luna iulie, când percepția era că am trecut prin primul val și nu exista neapărat o perspectivă a unui al doilea val. Iată că acest al doilea val este o certitudine. Ce înseamnă 4 ani? Înseamnă că poți contracta banii în 4 ani de zile. În 4 ani trebuie să mergi cu proiectul concret la Comisia Europeană, el să fie aprobat. Pentru implementare propunem o durată de 7 ani de zile. Consiliul agrease 6 ani, noi dorim 7 ani pentru implementare, deci acei 4 ani plus încă 3. Vă dau un exemplu. Dacă din această facilitate europeană de redresare și reziliență se construiește un spital, trebuie să-l începi cel târziu la 31 decembrie 2024, dar sunt sigur că Guvernul României va începe aceste mari investiții mult mai repede și trebuie să-l ai construit, cel târziu la 31 decembrie 2027. Digi24. ro:  Pe ce considerente s-a alocat suma din mecanism pentru România? A avut România o marjă de negociere?Siegfried Mureșan:  Sigur că da. Criteriile sunt legate de nivelul de creștere al PIB pe cap de locuitor în ultimii doi ani de zile și se va avea în vedere și creșterea PIB-ului, adică cât de adânc vom fi loviți de recesiune pe următorii 2 ani de zile, în anii 2020-2021. Au existat în cadrul negocierilor din Parlamentul European grupuri politice care au dorit schimbarea acestor criterii de alocare. Doreau introducerea unor noi indicatori care ar fi dezavantajat România. Spre exemplu, grupul socialiștilor și grupul de extremă stânga al comuniștilor doreau introducerea ratei șomajului ca nou criteriu pentru alocarea sumei de bani. Din fericire, în România rata șomajului este mai mică decât celelalte țări europene. Dacă am fi acceptat modificarea acestor criterii și introducerea unor criterii care dezavantajează România, am fi riscat ca la final suma pe care o primește România să fie mai mică decât cea agreată de Consiliu. Am reușit, eu ca raportor al Parlamentului European, să mă opun cererii socialiștilor, comuniștilor, inclusiv ei au un raportor. Criteriile pe baza cărora Parlamentul propune alocarea banilor sunt exact acelea agreate de Consiliu, pe care le-a obținut președintele României. Inițial și Comisia Europeană avea în vedere introducerea ratei șomajului drept criteriu de alocare, dar președintele României a reușit în Consiliu să obțină criterii mai bune decât ce propusese Comisia Europeană. Digi24. ro:  Ce mai doreau grupurile de stânga și ce voia PPE, la aceste negocieri, să schimbe?Siegfried Mureșan:  În primul rând pe criteriile de alocare, așa cum v-am spus. Ei doreau modificarea criteriilor într-un fel în care țările în care partidele socialiste care se află la guvernare – Spania, Italia, Portugalia -, care au rate mari ale șomajului, să obțină mai mulți bani, după criteriul ratei de șomaj. Am fost uniți în prelungirea duratei de la 3 la 4 ani. Creșterea prefinanțării de la 10% la 20% este un lucru pe care Parlamentul European îl propune. Socialiștii doreau, spre exemplu, să permită nelimitat ca un stat membru să-și poată transfera propriile fonduri din Politica de Coeziune în fondurile din facilitatea de redresare și reziliență. Această cerere ar fi riscat să șubrezească politica de coeziune pe termen lung. Ar fi devenit o sursă de finanțare pentru orice alte noi proiecte. Ar fi fost contrar intereselor României și de aceea eu am susținut:  să fim de acord, de principiu, cu transferul voluntar al unor fonduri de la Coeziune către facilitatea de reziliență, dacă statele doresc acest transfer, dar el să fie limitat. Am propus o limitare la 5% din propriile fonduri de coeziune. Dacă Guvernul României va dori să folosească pe prioritățile facilității de redresare, imediat, în domeniul unde e eligibil, o parte din fondurile structurale de coeziune, o va putea face în limita a 5% din fondurile de coeziune alocate României, adică 1,3 miliarde de euro. Deci dăm flexbilitate guvernului, dar protejăm politica de coeziune pe termen lung, care este un lucru foarte important. Grupurile de stânga voiau o alocare extrem de rigidă a fondurilor. Avem șase direcții mari în care pot merge fondurile:  digitalizare, protecția mediului, coeziune economică (adică bani pentru sectorul privat, dezvoltare economică, IMM-uri, infrastructură, industrie), coeziune socială, întărirea capacității insituționale de reformă administrativă (exemplu:  extinderi construcții, modernizări spitale, modernizarea oricăror sisteme publice, despre care am văzut pe durata acestei crize că nu fac față, de pildă DSP-uri etc), bani pentru tineret. Socialiștii și grupurile de stânga voiau alocarea întregii sume de bani prin stabilirea unor procentaje minime pentru fiecare dintrei cei 6 piloni, procentaje care să fi însumat 100% din alocarea pe fiecare țară. Am fi fost obligați să cheltuim acești bani în domeniile în care poate nu aveam cea mai mare nevoie. Și nu puteai stabili aceeași măsură de la nivel european pentru toate țările. Poate nevoile Finlandei sunt diferite de cele ale Portugaliei și cele ale Maltei diferite ale României. PPE și cu mine ne-am opus și acum avem alocare mult mai flexibilă. Nu există o listă de proiecte neeligibile. Spre exemplu, grupul verzilor din PE dorea să interzică investițiile în combustibili fosili. Eu vreau de asemenea să protejăm mediul înconjurător, să îmbunătățim eficiența energetică, să devenim mai verzi, să reducem poluarea și emisiile de dioxid de carbon. Dar pentru a reduce emisiile de dioxid de carbon din producerea energiei electrice din cărbune trebuie să folosim gazul ca sursă tranzitorie, gaz, prin tehnologii noi, moderne, care nu poluează mediul înconjurător. Colegii verzi doreau neapărat ca proiectele pe gaz să fie neeligibile. Avem un singur tip de cheltuială neeligibilă, și anume cu proiecte care sunt parte a planurilor de investiții critice a unor țări din afara UE și care ar duce la preluări ostile de companii în cadrul Uniunii, în contra voinței țărilor membre. Adică, dacă o țară din afara UE - Rusia sau China - dorește să folosească acest fond de redresare și reziliență pentru a achiziționa companii europene sau dacă a achiziționat în mod ostil companii europene, să nu poată folosi acești bani pentru investiții - de exemplu pentru construcția unor rețele digitale 5G de către o companie chineză, dacă autorități din țări ale UE nu doresc să construiască infrastructură digitală cu companii din China. Guvern fiind, banii îi pot folosi pentru orice tip de investiție, dar ei sunt meniți să protejeze totuși independența economică a UE, deci nu pot fi folosiți astfel încât să aducă avantaje unor țări din afara UE și să ne creeze nouă dezavantaje. Digi24. ro:  Vă refereați la gaze. A menționat și președintele acest lucru, referitor la consumul de gaz, pentru că avem resurse în Marea Neagră. Pot fi folosiți acești bani și pentru rețelele de gaze care pot fi construite în România?Siegfried Mureșan:  România are alocate fonduri europene pe următorii 7 ani atât din bugetul multianual al UE, cât și din această facilitate de reziliență. Investițiile pe gaz sunt permise din ambele categorii bugetare. Sunt foarte importante pentru România și pentru alte țări UE. În acest an, Guvernul României a reușit să convingă Comisia Europeană ca pe bugetul multianual 2014-2020 să alocăm 1 miliard de euro pentru extinderea rețelei de gaz. Din facilitatea de redresare și reziliență vom putea finanța mari investiții pe gaz, prin tehnologii noi, investiții care să protejeze și să nu polueze mediul înconjurător, pentru că aceste tehnologii noi nu sunt poluante. Digi24. ro:  Cum rămâne cu industria de cărbune?Siegfried Mureșan:  N-am luat nicio decizie în acest sens în cadrul facilității europene de redresare și reziliență. Cărbunele este cea mai poluantă sursă de energie, mult mai poluantă decât gazul de exemplu, și știm că dorim tranziția către o economie verde. Producerea energiei electrice din surse curate de energie hidro, eoliană, solară. Pentru a ajunge acolo, nu putem renunța la cărbune și la gaz în același timp. De vreme ce cărbunele este sursa cea mai poluantă, gazul este necesar ca sursă de energie de tranziție pentru decadele următoare și de aceea va fi susținută, atât din această facilitate de reziliență cât și din bugetul tradițional al UE și din acel fond al tranziției juste, prin care vor fi ajutați inclusiv oamenii din regiunile miniere, prin investiții în noi ramuri economice în acele regiuni miniere. Va fi un ajutor substanțial pentru acei oameni. Digi24. ro:  Practic, la aceste fonduri pot aplica companiile private prin instrumentele Guvernului. Siegfried Mureșan:  Bugetul tradițional al UE se va aloca și în viitor exact ca și până acum. Pe această nouă facilitate de redresare și reziliență Guvernul României va trimite Comisiei Europene planul național de relansare și reziliență prin care spune în ce domenii dorește să aloce acele peste 30 de miliarde de euro destinate României, ce tipuri mari de investiții va face și ce sectoare ale economiei va susține. În ceea ce privește investițiile mai mici în sectorul privat, vor fi menționate programe generice cu anumite sume de bani care să ajute anumite ramuri ale economiei, spre exemplu investiții pentru IMM-uri, în domeniul IT, digital, tehnologii inovatoare. Comisia Europeană va aproba programul per ansamblu, cu o anumită sumă alocată sectorului privat într-un anumit domeniu, după care Guvernul va lansa proiectele și sectorul privat din România va putea aplica. Pasul următor este adoptarea legislației la nivel european, depunerea de către Guvernul României a Planului național de redresare și reziliență și după aceea aprobarea de către Comisia Europeană a acestui plan și apoi, începând cu 1 ianuarie 2021, absorbția banilor. Digi24. ro:  Având în vedere că schimbările climatice sunt o problemă foarte importantă și foarte mare și UE alocă bani pentru a combate poluarea și pentru a tranziționa către energia verde, credeți că România va putea să ajungă la ținta de neutralitate climatică stabilită de UE?Siegfried Mureșan:  Putem ajunge la această țintă dar aveam nevoie de ajutor financiar pentru a putea investi în energie curată. Dorim ca până în 2050 să atingem neutralitatea climatică, adică să nu emitem mai mult dioxid de carbon decât poate natura absorbi pe căi naturale. Comisia Europeană a propus ca facilitatea de redresare și reziliență să aloce 37% din fonduri pentru proiecte care au o contribuție pozitivă la adresa mediului. Noi, Parlamentul European, propunem creșterea acestei sume la 40%. Chiar eu am negociat această creștere. Atât proiectele de infrastructură publică rutieră, urbană, digitală - toate vor avea o componentă de eficientizare, de reducere a poluării și emisiilor de dioxid de carbon. Se va investi în rețele de căi ferate, despre care știm cu toții că sunt mijlocul de transport cel mai puțin poluant. În toate domeniile se poate realiza o reducere a poluării. Săptămâna viitoare, luni, 9 noiembrie, Comisia pentru bugete și Comisia pentru afaceri economice și monetare a Parlamentului European va adopta poziția finală de negociere. Acest vot va fi confirmat joi, 12 noiembrie, în plenul PE, după care încep negocierile finale între Consiliul UE și Parlament, care estimez că se vor finaliza în puține săptămâni și atât Consiliul cât și Parlamentul își propun să dea votul final pe această lege înainte de finalul anului, eu estimez la jumătatea lunii decembrie. Sunt încrezător că acest instrument va putea intra în vigoare la începutul anului. Proiectul este susținut de cele mai importante 4 grupuri pro-europene:  PPE, socialiștii (S&D), Renew și grupul Verzilor. Este posibil și ca europarlamentari ai altor grupuri să voteze proiectul nostru. Vom merge la negocierile finale. Suntem uniți atât Consiliul, cât și noi, Parlamentul, de dorința de a încheia negocierile rapid. Digi24. ro:  Deci există consensul politic să treacă de Parlament și să obțină acordul Consiliului UE. Siegfried Mureșan:  La întâlnirile cu Consiliul va trebui să mai negociem câteva subiecte. De exemplu, Consiliul dorește o rată de prefinanțare de 10%, noi dorim 20%. Cu cât rata de prefinanțare este mai mare, cu atât impactul pozitiv asupra economiei este mai mare și mai rapid, adică vor veni mai mulți bani în țară rapid anul următor. Se vor putea începe mai multe investiții cu un impact pozitiv mai mare și mai pozitiv asupra economiei, asupra creării de locuri de muncă. Consiliul dorește 3 ani pentru instrument, noi dorim 4 ani. Poziția noastră nu va fi acceptată cu ochii închiși de Consiliu imediat, dar suntem încrezători că acele elemente, unde noi Parlamentul avem o poziție diferită, vom reuși să ne înțelegem cu Consiliul. Ce nu va mai fi modificată este suma alocată României. 
Florin Cîțu:  Următoarea rectificare bugetară va avea loc săptămâna viitoare	Următoarea rectificare bugetară va avea loc în a doua săptămână din noiembrie, în condițiile în care Ministerul Finanțelor a primit nevoile ordonatorilor de credite, a anunțat, luni, ministrul Finanțelor, Florin Cîțu, potrivit Mediafax. Ministrul spune că ținta este de menținere a deficitului bugetar anunțat la precedenta rectificare, de 8,6% din PIB, iar prioritățile vor fi sănătatea și investițiile. În context, Cîțu a anunțat că Finanțele nu iau în calcul, în scenariile cu care lucrează, un „lockdown” în economie. „Economia trebuie să funcționeze, așa vom avea surse de finanțare pentru proiecte”, a spus ministrul. Cîțu spune că economia își va reveni din trimestrul al treilea al anului, fapt confirmat și de agențiile de rating Fitch și Moody's, care au menținut recent ratingurile României. „Ambele agenții spun că revenirea economiei este certă din trimestrul al treilea”, a spus ministrul. Cîțu mai spune că statul s-a împrumutat mai ieftin în lunile septembrie și octombrie față de aceleași luni din anul trecut. În septembrie și octombrie 2019, guvernul de atunci s-a împrumutat la o dobândă de 3,9%, în timp ce în prezent dobânzile au scăzut la 3,2%.  
Ludovic Orban, despre un acord cu FMI:  „Nu există acest bau-bau”	
Premierul Ludovic Orban a declarat luni că nu există discuţii cu Fondul Monetar Internaţional privind un eventual acord. El a menționat și menținerea de către agențiile Fitch și Moody's a ratingului de țară al României. „Nu există acest bau-bau.  Eu m-am referit foarte clar la evaluarea FMI care a îmbunătăţit perspectivele pentru economia românească şi, întrebat fiind 'Intenţionaţi să aveţi un acord cu FMI?', am spus că nu există deocamdată nicio discuţie cu FMI privitor la acest acord. Doar la următoarea întrebare am răspuns că nu există numai acordul care este cunoscut, un acord care îţi impune anumite restricţii, există şi un tip de acord cu FMI în care, până în limita a 2 miliarde, ei îţi oferă un credit fără condiţii pentru a finanţa deficitul bugetar, dar deocamdată nu avem nevoie nici măcar de un astfel de acord”, a declarat luni prim-ministrul Ludovic Orban, potrivit Agerpres. Premierul a mai menționat că menținerea ratingului de țară de către agențiile Fitch și Moody's a ratingului de țară al României arată că „România este pe un drum bun”. „Vreau să punctez faptul că două agenţii de rating, extrem de importante, Fitch și Moody's, au anunţat menţinerea ratingului de ţară al României. Este o mare victorie a Guvernului pe care îl conduc. Această menţinere a ratingului garantează faptul că România este pe un drum bun, iar în punctele de vedere prezentate public de agenţiile de rating se arată foarte clar că menţinerea ratingului de ţară are la bază politicile Guvernului, responsabilitatea în alcătuirea şi execuţia bugetului, politicile de dezvoltare economică. Faptul că cele două agenţii au menţinut ratingul de ţară al României asigură menţinerea unei percepţii corecte asupra României la nivelul sistemului financiar-bancar, la nivelul investitorilor. De asemenea, garantează capacitatea României de a se împrumuta la dobânzi mici, garantează pentru fiecare companie din România un acces mai favorabil la tot ceea ce înseamnă procesul de creditare şi menţine România ca o ţară de destinaţie pentru investiţii, în care investitorii pot să învestească cu încredere”, a afirmat Orban, la sediul PNL. 
Ludovic Orban:  Obiectivul nostru este să adoptăm bugetul până pe 31 decembrie	Premierul Ludovic Orban a declarat, sâmbătă, că obiectivul guvernării liberale este de a adopta proiectul de buget pentru 2021 până pe data de 31 decembrie, cel mai probabil după învestirea noului Executiv, între Crăciun şi Anul Nou. "Pregătim rectificarea bugetară, de asemenea pregătim proiectul de buget pentru anul viitor. Obiectivul nostru este să adoptăm proiectul de buget până în data de 31 decembrie, cel mai probabil după învestirea guvernului, între Crăciun şi Anul Nou", a dat asigurări Ludovic Orban, într-o conferinţă de presă susţinută după învestirea în funcţie a primarului municipiului Slobozia, Dragoş Soare. El a punctat că viitorul buget va fi construit pe "baze realiste". "Va ţine cont de realitatea economică din România şi va urmări, în primul rând, să asigure investiţii în dezvoltarea României, investiţii în dezvoltarea infrastructurii de transport, energetice, de sănătate publică, şcolare, de comunicaţii.  Pe de altă parte, vom prevedea toate resursele financiare necesare pentru a putea asigura plata pensiilor, plata salariilor. Va trebui să gândim foarte bine asigurarea părţii de cofinanţare care să ne permită absorbţia fondurilor europene, pentru că, odată cu creşterea ratei de absorbţie de fonduri europene şi creşterea cantităţii de bani care intră în economia românească din fonduri europene, noi trebuie să asigurăm o cofinanţare suplimentară şi acest lucru trebuie, în mod evident, să-l asigurăm din resursele bugetare aflate la dispoziţie", a mai spus liderul PNL. Premierul a punctat că la baza construcţiei bugetului nu vor fi luate în calcul noi taxe şi impozite. "La baza construcţiei bugetare, am anunţat că nu vom introduce nicio taxă suplimentară şi nu vom creşte taxele şi impozitele. Vă spun cu fiecare ocazie, ca să nu mai lanseze PSD fake news-uri zi de zi legate de acest subiect", a mai afirmat Orban. Întrebat care este procentul avut în vedere pentru majorarea pensiilor anul viitor, premierul a precizat:  "Majorarea pensiilor se va face pe baza realităţii economice". "Obiectivul nostru este să creştem în continuare pensiile, să le creştem în funcţie de creşterea economică, de dezvoltarea economică. Oricine spune că poate să crească pensiile fără bani suplimentari este un mare mincinos. Pentru ca să crească pensiile, e nevoie de creşterea numărului de angajaţi, e nevoie de creşterea salariului mediu, în felul ăsta, crescând încasările la fondul de pensii, pot să crească şi pensiile, e simplu", a mai declarat Ludovic Orban.  
Cât anticipează ministrul Finanțelor că va pierde economia în acest an:  „Revenirea este certă, nu mai este o problemă”	
Ministrul Finanțelor, Florin Cîțu, anticipează o scădere de 4% a economiei la finele acestui an, scădere care va fi anulată de o creștere egală anul viitor. Cîțu spune că România are cea mai mică inflaţie dintre ţările din estul şi centrul Europei. Întrebat care sunt estimările pentru acest final de an în privința economiei, ministrul Finanţelor a precizat că se aşteaptă la o revenire în 'V' în trimestrul III. „Estimările mele sunt în jur de -4% poate plus minus 0,2 în jurul lui 4. Acolo estimez finalul de an. Aşteptăm trimestrul III. Cred că acolo vom vedea ceea ce am spus, revenirea în 'V'. Deci în trimestrul III avem o revenire.  Revenirea este certă, nu mai este o problemă. Acum contează pasul următor:  cum ajungem la creştere. Toate estimările pe care le-am văzut eu arată că România, anul viitor, va avea o creştere economică de cel puţin 4%, deci va anula pierderea de anul acesta şi vom vedea şi o consolidare fiscală", a spus ministrul Finanţelor la B1TV, potrivit Agerpres. Florin Cîţu a subliniat că România are cea mai mică rată a inflaţiei dintre ţările din estul şi centrul Europei. „România are cea mai mică rată a inflaţiei dintre ţările din estul şi centrul Europei:  mai mică decât în Ungaria, mai mică decât în Polonia, mai mică decât în Cehia. Avem cea mai mică rată a inflaţiei în această guvernare. Rata inflaţiei a scăzut în fiecare lună şi asta a însemnat că dobânzile au scăzut în fiecare lună. Rata inflaţiei va continua să scadă, dobânzile vor continua să scadă. Acesta este atuul României. Mai avem un loc pentru dobânzi să scadă, mai avem loc pentru rezerve să scadă, să injectăm lichiditate în economie”, a adăugat ministrul Finanţelor. România are un atu faţă de multe alte ţări din regiune, fiind loc pentru reducerea dobânzilor şi a rezervelor minime obligatorii, a mai afirmat ministrul Finanţelor. „România are un atu faţă de multe alte ţări din regiune. Mai este loc ca politica monetară să vină, să susţină din spate. Mai este loc ca dobânzile să scadă, mai este loc ca rezervele minime obligatorii să scadă. De acolo putem să mai dăm încă un impuls economiei - politica fiscală care merge, dar nu mai are la fel de mult loc, spaţiu, vor să fie împinse şi de politica monetară. În alte ţări din Uniunea Europeană deja dobânzile sunt la zero şi nu mai este loc sau sunt chiar negative. Aici mai este loc să coborâm dobânda şi să impulsionăm economia şi în perioada următoare", a menţionat Florin Cîţu. 
Florin Cîțu:  Nu vom mai închide economia, cum s-a întâmplat pentru două luni în primăvară	
Ministrul de Finanţe, Florin Cîţu, a declarat joi că economia nu va mai fi închisă, aşa cum s-a întâmplat timp de două luni în primăvară şi că anul viitor nu vor fi majorate taxele. „Nu vom mai închide economia, cum s-a întâmplat pentru două luni în primăvară. Nici atunci nu o închideam dacă găseam rezervele cu ceva în ele. Dar nu am găsit nimic. Am învăţat cum să navigăm. Este o perioadă dificilă. Trebuie să trăim cu virusul acesta. Nu putem să închidem economia. Prin reguli simple, dacă le respectăm, putem continua”, a declarat Cîţu într-un interviu la un post de radio, potrivit Mediafax. Ministrul a precizat că ia în calcul cele mai negre scenarii pentru anul viitor la stabilirea bugetului. „Politica fiscală anul acesta a fost de a injecta bani în economie. Am învăţat că intr-o perioadă de criză banii trebuie să circule. Oamenii sunt precauţi în această perioadă, la achiziţii, la investiţii, şi am injectat noi bani în economie. Putem să mai injectăm lichiditate în economie”, a mai declarat Cîțu. Ministrul Finanțelor dă asigurări că nu vor crește taxele anul viitor. „Nu o să crească TVA anul viitor, nu cresc taxele. Anul acesta am încasat mai mult la buget faţă de anul trecut, în august, în septembrie şi o să fie şi în octombrie. Reţeta noastră este să încasăm banii de la privat şi să imediat în punem înapoi în sectorul privat. Şi sectorul privat a reacţionat foarte bine. Eu vin din privat şi ştiu cum funcţionează. Sectorul privat trebuie lăsat în pace şi să i se plătească facturile la timp. Când am venit la guvern am găsit 30 de miliarde de lei neplătiţi către ei, nu se decontau concedii medicale”, spune ministrul. Florin Cîțu spune că România are cea mai mică creștere a deficitului bugetar din Europa. „Avem cea mai mică creştere a deficitului bugetar, cea mai mică creştere a datoriei publice şi printre cele mai mici scăderi economice din Europa. Datoria publică se duce spre 40% din PIB anul acesta, în creştere cu 7%. La criza din 2008 datoria a crescut cu 20%. Exporturile noastre se bazează mult pe industria auto, pe componenta industrială şi au fost afectate de criza din Europa. Vrem să fim mai flexibili în viitor, resursele să plece din sectorul afectat spre un sector care funcţionează”, a mai declarat ministrul Finanțelor. 
Florin Jianu:  Aplicaţia pentru IMM-uri calculează automat banii pentru antreprenori, chiar dacă ei nu au nevoie de întreaga sumă	Consiliul Naţional al Întreprinderilor Private Mici şi Mijlocii din România critică sistemul de alocare a fondurilor nerambursabile pentru companiile afectate de pandemie. Aplicaţia prin care IMM-urile pot solicita fonduri nerambursabile de la guvern, pentru asigurarea de capital de lucru, calculează automat suma alocată fiecărei firme solicitante, pe baza procentului de 15% din cifra de afaceri pe 2019, chiar dacă firma nu are nevoie de întreaga sumă, a declarat luni preşedintele Consiliului Naţional al Întreprinderilor Private Mici şi Mijlocii din România, Florin Jianu. IMM-urile afectate de pandemie pot solicita fonduri europene nerambursabile pentru capital de lucru prin schema de ajutor de stat a guvernului, care alocă firmelor înscrise o sumă în valoare de 15% din cifra de afaceri pe anul 2019, cu un plafon maxim de 150. 000 de euro pentru un beneficiar. Aplicaţia a fost implementată de Ministerul Economiei, Energiei şi Mediului de Afaceri (MEEMA) cu sprijin tehnic de la Serviciul de Telecomunicaţii Speciale. Liderul patronatului IMM-urilor a apreciat că acest model de alocare financiară nu este corect, deoarece unele companii mai mari vor majora artificial pierderile pe care le declară ca fiind provocate de pandemie, pentru a cheltui întreaga sumă alocată de sistemul electronic, iar astfel bugetul programului este consumat de IMM-urile cu cele mai mari cifre de afaceri, în detrimentul celor mai mici antreprenori. CNIPMMR a criticat în repetate rânduri nivelul ridicat al plafonului maxim acceptat pentru o firmă - 150.000 de euro, şi principiul 'primul venit, primul servit', argumentând că bugetul de 350 de milioane de euro este consumat de prea puţini beneficiari, IMM-uri de dimensiuni mari, în detrimentul celor mai mici antreprenori. De partea cealaltă, Ministerul Economiei a apărat plafonul de 150. 000 de euro şi principiul 'primul venit, primul servit', argumentând că IMM-urile mici nu vor fi afectate. „Aplicaţia îi arată suma fixă pe care el (firma solicitantă, n.r.) trebuie s-o primească, 15% (din cifra de afaceri pe anul trecut, n.r.). El fie că are sau n-are nevoie, primeşte 15% din cifra de afaceri. Ceea ce nu e corect. Aplicaţia îi indică că aia e suma. Ar fi trebuit să completezi de mână şi să spui că ai nevoie de 30. 000 de euro, de 50. 000 de euro, 'atât am eu nevoie'. Dacă tu-mi dai maxim suma asta, o să vin cu nevoi exact de suma respectivă.  Nici nu trebuie să scrii nimic acolo, doar scrii cifra de afaceri şi ţi-a calculat automat 15% din ea”, a declarat Florin Jianu, citat de Agerpres. Liderul patronatului IMM-urilor a apreciat că stabilirea sprijinului financiar la valoarea de 15% din cifra de afaceri a firmei pe anul 2019 va încuraja firmele cu cifră de afaceri mai mare să îşi majoreze artificial costurile provocate de pandemie, pentru a cheltui întreaga sumă calculată de aplicaţie. "Eu în continuare m-aş uita la nivelul sumei de finanţare a capitalului de lucru. Nu e ok ca tu să-ţi completezi online cifra de afaceri şi automat să-ţi calculeze 15% din acea sumă. Păi, ai, n-ai nevoie, tu de suma aia vei beneficia. Să vedeţi ce? O să ridice artificial costurile fiecare în parte, ca să ajungă la suma respectivă. Deci nu aşa ar fi trebuit, ar fi trebuit să faci pe un minim plan de afaceri, în care să-ţi prezinţi, la această oră, ca să tragem linie, şi să spunem 'ce facturi ai restante? ce taxe ai restante?'. Şi atunci trăgeai o linie şi vedeai. Chiar dacă tu te califici pentru 150. 000 de euro, s-ar putea să ai nevoie de 30. 000 de euro. Dacă le luam bob cu bob, banii ajungeau pentru mai mulţi. Nu suntem de acord cu acest tip de abordare, dar cerem suplimentarea acestei măsuri", a precizat Florin Jianu. El susţine că ar fi nevoie de dialog cu fiecare firmă în parte şi de o analiză pentru a vedea dacă nu se pot coborî aceste praguri de 150. 000 de euro. "Eu aş face o analiză - ştiu că e un efort însemnat, dar asta ar trebui să facă - şi să încerce într-un dialog cu fiecare firmă în parte să vadă dacă nu cumva se pot coborî acele praguri. Sigur că la noi, în România, ne speriem de ceea ce înseamnă dialogul, dar am avut parteneri pe diverse proiecte din Austria, şi ei aveau un proces de negociere cu autoritatea de management, în care autoritatea îi chema şi spunea:  'aţi pus aici 10. 000 de euro salariu pentru un expert. Nouă ni se pare mult, nivelul salariului mediu este de 3. 000 de euro'. Iar atunci beneficiarii veneau şi explicau. Adică să aibă un dialog individual, şi atunci s-ar putea să coboare acele (praguri maxime de 150. 000 de euro). Însă în momentul în care ei au ales calea uşoară şi au spus 'punem automat 15% din cifra ta de afaceri'. . . Stai puţin, s-ar putea să n-ai nevoie de toţi banii respectivi, de unde ştii? Capital de lucru înseamnă să-ţi plăteşti nişte restanţe. Ori să dai 150. 000 de euro pe firmă drept capital de lucru, dacă facem un calcul s-ar putea să reprezinte întregul profit al firmei respective pe un an de zile. La o rată a profitului mare, de 10-15%, la 1. 000. 000 de euro reprezintă întregul tău profit pe un an de zile. Cum să îi dai capital de lucru 150. 000 de euro? N-am putut să influenţăm acest tip de abordare", a afirmat Florin Jianu. Preşedintele CNIPMMR a susţinut că unele firme au putut beneficia de principiul 'primul venit, primul servit' în detrimentul altora deoarece au folosit specialişti care reuşeau să înregistreze foarte rapid cererile de finanţare ale respectivelor companii în aplicaţia lansată de guvern. "Noi am explicat că am fi văzut limita la 35. 000 de euro maxim pentru orice tip de firmă care vine acolo. Sau să facă două tipuri de programe - program pentru IMM, în care îi dai numai 35. 000 de euro, şi program separat pentru companiile mari. Dacă le bagi pe toate la un loc, atunci companiile mari (iau tot, n.r.). Am văzut înregistrări la nivelul secundelor, la nivelul minutelor. Păi acolo ce s-a întâmplat? Au nişte experţi foarte buni, care cu asta se ocupă, şi care le-au întregistrat firmele respective, care aveau exerciţiul înregistrării firmelor respective. Păi eu mă raportez la un IMM care are doi angajaţi. Cineva mi-a zis că era la muncă şi până când s-a întors acasă banii erau deja epuizaţi şi avea nevoie şi el de 15. 000 de euro. Nu aşa se fac lucrurile", a adăugat el. Liderul patronatului IMM-urilor a reproşat autorităţilor că au implementat o abordare clic-viteză în detrimentul unei abordări economice. "Iar principiul 'primul venit, primul servit':  nu deschide el o întreagă discuţie - cine e primul venit? cum se face? de ce unii s-au înregistrat în secunde şi alţii în minute? Dă şanse egale tuturor! Dă o perioadă de timp! Eu n-aş face şi nu voi face niciodată acest principiu al 'primului venit, primul servit'. Cei care suntem mai vechi în meserie ştim cu ce scandaluri s-a terminat ajutorul de minimis de prin 2008-2010 şi ce s-a întâmplat cu el. Eu nu spun că e cazul de aşa ceva, dar (Ministerul Economiei, n.r.) să nu deschidă genul acesta de abordare clic-viteză, că asta e, ci să facem de fapt o abordare economică", a încheiat preşedintele CNIPMMR. 
Exclusiv Lucian Bode, ministrul transporturilor:  Am vești bune pentru șoferii români!	Lucian Bode, ministrul transporturilor, a declarat duminică la Digi24 că are vești bune pentru șoferii români și a enumerat mai multe proiecte de infrastructură rutieră care vor fi inaugurate până la sfârșitul acestui an. Ministrul a spus că are speranțe ca până la sfârșitul anului să poată fi inaugurat și primul tronson de autostradă din Moldova. „Îmi doresc să terminăm tot ce am început și care are un progres fizic de peste 90 la sută - variante ocolitoare, drumuri naționale. Eu cred că anul 2020 va fi anul în care vom putea spune că s-au construit autostrăzi în România, iar perioada 2021-2024 va fi perioada în care infrastructura de transport se va dezvolta și va fi coloana vertebrală pe care se va ridica economia acestei țări”, a spus Lucian Bode. „În România, să finalizezi un proiect de infrastructură mare la timp este ceva ieșit din comun. Dacă, eventual, reușești să-l finalizezi înainte de termen putem spune că este un miracol. Dar nu este un miracol”, a mai declarat ministrul transporturilor, duminică, la Digi24. Râșnov-Cristian, varianta ocolitoare Bacău, Sebeș-Turda lotul 1, varianta ocolitoare Rădăuți, varianta ocolitoare Secuieni Bihor sunt printre proiectele de infrastructură rutieră care vor fi gata până la sfârșitul acestui an, dă asigurări ministrul transporturilor, Lucian Bode. El a reamintit că în primăvară declara că anul 2020 va fi anul construcției de autostrăzi în România. „Mi-am bazat atunci această afirmație pe câteva argumente:  ieșisem atunci din starea de urgență, în 15 mai, cu toate marile șantiere menținute deschise în pandemie. În această perioadă dificilă de pandemie am reușit să dăm noi ordine de șantiere, începând astfel lucrările pe autostrada Sibiu-Pitești sau pe autostrada Transilvania, pentru 105 kilometri de autostradă și drum expres am dat ordine de începere noi. Tot în această perioadă, am terminat noi contracte de proiectare și execuție pentru aproximativ 450 de kilometri de autostrăzi, drum expres și variante ocolitoare, intrând astfel pe o traiectorie ireversibilă de implementări”, a declarat Lucian Bode la Digi24. Ministrul susține că România a atins un maxim istoric la 9 luni în ceea ce privește investițiile publice din ultimii zece ani - 30 de miliarde de lei. Eurostat a constatat că avem o creștere de 12,4 la sută în construcții, iar 50 la sută din această creștere o datorăm construcțiilor inginerești - autostrăzi, drumuri expres, variante ocolitoare, a punctat Bode. În legătură cu Sebeș-Turda, lotul 1, cei 17 km, conform contractului, trebuiau să fie finalizați în 2018. În acest moment, progresul fizic este de peste 95 la sută.  În condițiile în care vom avea cel puțin 25 de zile fără intemperii, în condiții meteo favorabile, cei 17 km de autostradă din Sebeș - Turda vor fi dați în trafic, spune ministrul. „De asemenea, Râșnov-Cristian, sunt 10 kilometri din Comarnic-Brașov, au termen de finalizare în acest an, se vor finaliza în acest an!” - asigură ministrul. „Nu este un miracol să terminăm înainte de termen. Este normalitatea la care tindem de foarte mult timp”, a punctat Lucian Bode. În acest sens, el a dat și exemplul variantei ocolitoare Bacău. „Aici avem 31 de kilometri, din care 17 km în regim de autostradă. Au termen de finalizare ianuarie 2022. Am dat în trafic la începutul lunii septembrie 7 km din drumul național, legătura spre Onești, iar cei 17 km de autostradă au în acest moment un progres fizic de peste 95 la sută. Asta îmi dă speranță că până la sfârșitul anului putem inaugura primul tronson de autostradă din Moldova!”, a afirmat ministrul transporturilor. „De asemenea, drumul expres Craiova-Pitești, cu tronsonul 2, cu cele două variante ocolitoare, de la Balș și de la Slatina, 41 de km, în acest moment au un progres fizic de peste 55 la sută. Și aici vorbim despre un constructor român, la fel ca și la Râșnov-Cristian, și la varianta ocolitoare Bacău este același constructor, care a reușit să depășească progresul fizic din contract și va termina această lucrare, cu cele două centuri ocolitoare, Balș și Slatina, înainte de termenul stabilit în contract, și anume decembrie 2021”, a arătat Lucian Bode. Ministrul transporturilor a fost întrebat și despre situația Centurii București. „Inelul de centură a Capitalei are 102 km. Sectorul de sud are trei tronsoane, total 52 de km. Tronsonul 1 are termen de predare a proiectului tehnic și vom emite ordinul de începere a lucrărilor până la sfârșitul anului. La tronsonul 2 au început lucrările pe o secțiune și vom da ordin de începere și pe diferența de 14 km, dar din păcate, pe tronsonul 3, antreprenorul nu a predat proiectul la timp, i-am aplicat o penalitate, sperăm să se trezească și să avem toate cele trei tronsoane în lucru până la sfârșitul acestui an. În ceea ce privește sectorul de nord, cu cei 50 de km, avem un tronson pentru care am semnat contractul de proiectare și execuție și trei tronsoane licitate, dar care se află în perioada de contestație, din păcate, toate trei”, a explicat Lucian Bode. „Noi ne-am propus ca până în 2023 inelul de centură al Bucureștiului, la profil de autostradă, să fie finalizat ca parte componentă a coridorului principal pan-european Constanța-București-Pitești-Sibiu-Nădlac”, a încheiat ministrul transporturilor. Citiți și:  Centuri ocolitoare, începute și niciodată terminate. Statul român trebuie să plătească despăgubiri uriașe 
Marţi intră vigoare popririle şi execuţiile silite care erau în curs înainte de facilităţile fiscale	Din martie şi până acum, unele firme au fost scutite de anumite plăţi la stat, dar de marţi intră vigoare popririle şi execuţiile silite, care erau în curs înainte de facilităţile fiscale. Cine nu are bani pentru a plăti datoriile, poate apela la o posibilă eşalonare la plată simplificată, potrivit Mediafax. De luni, relaţia firmelor cu Fiscul revine la normalitate, după ce, din martie, unele firme din România au fost scutite de anumite datorii faţă de stat, din cauza crizei provocate de coronavirus. În această perioadă, companiile care nu şi-au plătit obligaţiile către Fisc nu au fost sancţionate nici cu penalităţi, nici cu executarea silită. De marţi vor intra în vigoare popririle şi execuţiile silite, care erau în curs înainte de aplicarea acestor facilităţi fiscale. Dacă firmele nu vor avea banii respectivi, ar putea apela la eşalonarea la plată în varianta simplificată, propunere care a trecut în ultima săptămână prin Comisiile de Dialog şi Guvern. Asta ar însemna că firmele şi-ar putea plăti datoriile în rate, timp de 12 luni. Florin Cîţu, ministrul Finanţelor, a publicat pe Facebook câteva propuneri legate de această situaţie a firmelor. Specialiştii spun să aşteptăm, totuşi, publicarea ordonanţei în Monitorul Oficial şi să nu ne amăgim cu ce vedem pe reţelele de socializare. „Trăim un moment în care aşteptăm ceva să se publice în Monitorul Oficial şi altceva declară ministrul Finanţelor. În sensul că a declarat, mă repet, pe social media, că ar putea prelungi aceste facilităţi de necalculare a penalităţilor şi dobânzilor de întârziere şi de executare nesilită. Ne putem aştepta la un blocaj financiar începând cu 26-27 octombrie. Dacă nu cumva, între timp, se prelungeşte starea de facilităţi fiscale. Urmează să intre în vigoare o eşalonare la plată simplificată pentru datoriile create, strânse de firmă către Fisc, în această perioadă de scutire”, a spus Valentina Saygo, consultant financiar. 
Cîţu: Companiile, termen până pe 15 decembrie să ceară reeşalonarea datoriilor acumulate în starea de urgenţă:  Lucrăm și la alte măsuri	
Companiile vor avea termen până pe 15 decembrie să depună cerere de reeşalonare a datoriilor acumulate în perioada de la începutul stării de urgenţă şi până la 25 octombrie, pentru anul viitor, a declarat joi ministrul Finanţelor Publice, Florin Cîţu, potrivit Agerpres. Ministrul de Finanţe a făcut această precizare fiind întrebat de premier, în şedinţa de guvern, despre stadiul proiectului de ordonanţă de urgenţă, care ar urma să fie aprobat în şedinţa de guvern de joi, privind reeşalonarea datoriilor acumulate în perioada de la începutul stării de urgenţă până la 25 octombrie. "Ordonanţa, oricum, chiar dacă se publică după 25, am spus clar ce face, permite reeşalonarea acestor datorii acumulate în perioada de la începutul stării de urgenţă până la 25 octombrie. Ideea este simplă, companiile au până pe 15 decembrie să facă această cerere de reeşalonare pentru anul viitor. Deci, nu este neapărat, nu ne limităm la 25 octombrie pentru luni, dar este bine să o avem aprobată astăzi. Pe lângă ce am prezentat până acum în spaţiul public, am îmbunătăţit puţin condiţiile, nu vor fi executări silite până la 25 decembrie şi tot astăzi vom introduce în ordonanţă încă o facilitate, discuţiile cu companiile la Consiliul Economic Social, am avut şi noi aceste discuţii şi, faţă de ce am propus, pentru perioada 26 octombrie - 25 decembrie nu se vor calcula nici dobânzi şi nici penalităţi pentru aceste obligaţii fiscale scadente de la intrarea în starea de urgenţă până în data de 25 decembrie. Deci, dacă există companii care au depus declaraţii şi nu pot să plătească şi vor să fie în reeşalonare, până li se aprobă reeşalonarea, există o perioadă de timp", a afirmat Cîţu. El a menţionat că a mai adăugat în textul proiectului de OUG şi "extinderea termenului pentru rambursarea TVA, cu controlul ulterior, până la 25 ianuarie". "Opinia mea este, şi la asta lucrăm acum, să permanentizăm acest sistem, deja avem în istoricul ANAF foarte multe companii care au fost controlate de-a lungul timpului şi au plătit de fiecare dată, au fost controale şi au primit TVA, deci, nu există nicio problemă. Şi atunci putem să facem un sistem ca pentru aceste companii care un anumit rating să existe acest sistem de rambursare, de control ulterior, rambursarea TVA cu control ulterior permanentizat, la asta lucrăm pentru după 25 ianuarie. Şi încă alte măsuri fiscale", a mai spus Cîţu. 
Cîţu anunță noi măsuri pentru companiile afectate de pandemie
	Depunerea declaraţiilor fiscale de către firme va fi amânată până pe 25 decembrie 2020, iar rambursarea TVA cu control ulterior ar putea fi prelungită până pe 25 ianuarie, anul viitor, a anunţat, miercuri, ministrul Finanţelor Publice, Florin Cîţu. „Ne gândim la anul viitor, pentru că se pare că această criză nu s-a terminat. Vom avea şi la anul costuri legate de această criză şi va trebui să luăm măsuri prin care să susţinem sectoare din economie. Vă pot spune în premieră că, deja, am lucrat puţin la varianta de Ordonanţă de Urgenţă care o să fie aprobată mâine pentru amânarea declaraţiilor. Vom permite ca, până la 25 decembrie 2020, să nu existe penalităţi pentru cei care nu reuşesc să plătească la timp şi, în plus, extindem rambursarea TVA cu control ulterior până în 25 ianuarie (2021 - n.r.), cred. Lăsăm lucrurile cât mai flexibile, cât mai uşoare pentru oameni, pentru companii să poată funcţiona în acest mediu dificil. Reducem cu 50% şi acea dobândă pe care o percepea statul zilnic celor care aveau întârzieri la plată. Acestea sunt lucruri pe care le-am decis ieri şi astăzi şi vor fi în şedinţa de Guvern de mâine. Poate până mâine vom veni şi cu alte facilităţi”, a spus Cîţu, la conferinţa anuală a Asociaţiei Berarii României, potrivit Agerpres. Ministrul de Finanţe a spus că „şocul asimetric” care a lovit România a fost contraatacat cu măsuri de ajutor pentru toate sectoarele, inclusiv pentru HoReCa. „Şocul care a lovit România a lovit asimetric. Nu a lovit pe toată lumea la fel. Sunt anumite sectoare din economie, cum este HoReCa, care au fost lovite mai puternic şi atunci a fost nevoie de măsuri care să meargă exact pentru acest sector. Aici revin asupra impozitului specific, ceea ce înseamnă că măsurile pe care le vom lua în şedinţa de Guvern de mâine (joi, 22 octombrie - n.r.) efectiv înseamnă că în 2020 sectorul nu trebuie să plătească impozit specific. Am prelungit pentru autorităţile locale posibilitatea de a reduce taxele la clădiri (chirii etc. ) până la finalul anului. Eu spun că IMM Invest a fost un program care, deşi a început într-un stil mai ciudat, astăzi vorbim de 20.000 de companii care au accesat credite de capital şi investiţii, iar sectorul HoReCa este între locul 3 şi 4 ca beneficiari ai acestei măsuri. Măsura de ajutor de şomaj tehnic se derulează până la finalul anului”, a spus ministru. Acesta a adăugat că impactul măsurilor economico-sociale luate de Guvern în acest an se ridică la 7% din PIB. „Tot până la finalul anului, cei care au fost închişi prin decizia autorităţilor pot să beneficieze de şomaj tehnic plătit cu bani de la buget şi după aceea pot să beneficieze de cei 41,5% susţinere din salariu. Ideea este că au fost deja măsuri luate şi sunt discuţii în continuare referitor la ce putem să facem în perioada următoare. Eu aş vrea să văd un pic impactul acestor măsuri. Deja vorbim de măsuri pentru întreaga economie care se ridică la 7% din PIB, măsuri pe care le-am luat anul acesta şi bani care nu erau în buget la începutul anului”, a subliniat Florin Cîţu. 
TAROM pregătește concedieri masive. 30% dintre angajați ar urma să rămână fără loc de muncă	Pandemia complică și mai mult lucrurile la TAROM, compania aeriană de stat. Sub presiunea reducerii numărului de curse și de călători, șefii TAROM se văd obligați să apese într-un final pedala restructurării, care înseamnă inclusiv disponibilizarea a circa 30% din angajați, inclusiv piloți și stewardese. Disponibilizările vizează în special angajați din administrație, dar cel mai probabil vor fi și în rândul personalului navigant. Primul pas a fost făcut prin declanșarea procesului de plecări voluntare. Astfel, angajații dispuși să plece au primit salarii compensatorii. Până acum, aproximativ 150 de persoane ar fi accesat această facilitate. Oficial, pentru acest an sunt estimate pierderi de peste 300 de milioane de lei, însă gaura din bugetul companiei s-a putea adânci și mai mult în funcție de evoluția crizei sanitare. Compania ar avea șanse de revenire abia în 2024. Planuri pentru concedieri și reînnoirea flotei la TAROM s-au făcut de mai mulți ani, dar pandemia și criza economică au determinat compania să ia mai în serios ideea de restructurare. Motivele sunt cele pe care le au în prezent companiile aeriene la nivel global – avioanele zboară mai puțin, destinațiile sunt tot mai puține din cauza restricțiilor, oamenii nu mai cumpără sau anulează biletele de avion. Pe de altă parte, la TAROM trebuie regândite contractele cu partenerii. Strategia de modernizare a flotei, o idee bună când a fost începută pentru că viza avioane cu consum mai mic, mai performante și mai ușor de operat, este în impas acum. Din cauza reducerii încasărilor din vânzarea de bilete, trebuie să fie regândit și planul de reînnoire a flotei. Avioanele pentru care s-a semnat contract sunt în leasing operațional, iar TAROM trebuie să plătească lunar sau trimestrial către firmele de la care le-au închiriat rate pentru operarea acestor avioane, ceea ce ridică noi probleme. 
Afacerile afectate de pandemie pot aplica de mâine pentru granturi de capital de lucru, folosind semnătura electronică calificată	Statul oferă granturi în valoare de 1 mld Euro firmelor afectate de pandemie. Acestea pot primi între 2000 și 200. 000 Euro dacă îndeplinesc condițiile prevăzute în “Ghidul Solicitantului aferent 3. 1. 1. Sprijin pentru IMM-uri în vederea depășirii crizei economice generate de pandemia COVID – 19”. Mâine, 22. 10, este anunțată deschiderea sesiunii de aplicare pentru Măsura 2 și anume granturi pentru capital de lucru, la care pot apela Întreprinderile mici și mijlocii - IMM, Cabinetele medicale independente – CMI, Organizațiile non-guvernamentale – ONG și Persoanele fizice autorizate – PFA a căror activitate curentă a fost afectată de răspândirea virusului SARS-CoV-2 sau a căror activitate a fost interzisă ori redusă prin ordonanțe militare pe perioada stării de urgență și/sau pe perioada stării de alertă, și dețin certificat de situații de urgență. Valoarea finanțării depinde de cifra de afaceri(CA) pe care au înregistrat-o în anul 2019 și anume: CA cuprinsă între 5000-13. 500 Euro – valoare grant 2000 EuroCA cuprinsă între 13. 501-1. 000. 000 Euro – valoare grant între 1-5% din CA și nu poate depăși suma de 150. 000 EuroContribuția proprie trebuie să fie de minim 15% din valoarea grantului solicitat, iar acordarea se va face după regula ”primul venit primul servit”, spre deosebire de granturile pentru investiții, unde se vor analiza aplicațiile și se vor obține punctaje în urma unor criterii. Accesul în aplicație și depunerea documentelor în format electronic se poate face doar cu ajutorul semnăturii electronice calificate, pentru a putea avea un process 100% digital, în condiții de maximă securitate. În acest mod se asigură autenticitatea, integritatea și non-repudierea documentelor. Setarile tale privind cookie-urile nu permit afisarea continutul din aceasta sectiune. Poti actualiza setarile modulelor coookie direct din browser sau de aici – e nevoie sa accepti cookie-urile social mediaIată că încă o dată, semnătura electronică se dovedește a fi extrem de utilă, prin folosirea ei reducându-se riscul de contaminare a persoanelor sau a documentelor care altfel ar fi trebuit depuse în format fizic, dar și prin reducerea semnificativă a timpului și costurilor. Odată achiziţionată, semnătura electronică poate fi utilizată în multiple alte scenarii - de la relaţia cu alte instituţii ale statului (ANAF, CNAS, ONRC, SICAP, ITM etc. ), până la fluxurile de business (semnarea electronică a contractelor cu partenerii de afaceri, a documentelor de HR etc. ). “Semnăturile electronice s-au dovedit o soluție esențială pentru menținerea continuității activităților în timpul acestei pandemii, făcând posibilă migrarea în mediul electronic a multora dintre procesele tradiționale realizate prin documente printate atât pentru companii private, cât și pentru instituții de stat. Este salutară inițiativa de a implementa un proces 100% digital de depunere a proiectelor pentru acordarea acestor granturi esențiale relansării economiei. Utilizarea semnăturii electronice calificate garantează securitatea, autenticitatea și integritatea documentelor depuse în formă electronică. În ceea ce ne privește, suntem pregătiți să furnizăm aceste semnături și să oferim suport pas cu pas pentru utilizatorii începători sau pentru orice utilizator care întâmpină dificultăți. ” Adrian Floarea, CEO certSIGN. În materialul video el a răspuns câtorva întrebări referitoare la schimbările pe care această pandemie le-a adus procesului de transformare digitală a întregii țări, la multiplele situații în care semnătura electronică calificată ne este utilă, dar și la modalitatea de obținere a acesteia. certSIGN este cel mai mare furnizor de semnătură electronică din România, cu peste 300 puncte de prezență pe tot teritoriul țării, iar în calitate de Prestator calificat de servicii de încredere, pune la dispoziţia tuturor beneficiarilor (IMM, PFA, ONG, CMI) interesaţi de obţinerea de granturi, kit-uri de semnătură electronică pentru înregistrarea realizată exclusiv în baza unei semnături electronice valide.  
Klaus Iohannis:  Există riscul ca România să piardă bani europeni și să fie retrogradată de agențiile de rating	Preşedintele Klaus Iohannis spune că există posibilitatea ca România să piardă fonduri europene și să fie retrogradată de agențiile de rating în cazul în care, în condițiile crizei economice generate de pandemie, nu se va constata o construcție responsabilă a bugetului. Cheltuieli precum creșterea pensiilor cu 40 la sută reprezintă, din acest punct de vedere, un risc, a arătat șeful statului. „Comisia Europeană citeşte deja cu foarte mare atenţie tratatele, ca să vadă în ce zonă putem fi încadraţi şi traşi la răspundere”, a avertizat șeful statului, luni, într-o conferință de presă, în care a fost întrebat dacă are informații noi în legătură cu eventuala lansare a unor proceduri de sancționare la nivel european. Ministrul de finanțe, Florin Cîțu, a spus că din cauza inițiativelor PSD din Parlament care cresc deficitul bugetar, există riscul ca România să piardă 13 miliarde de euro, în timp ce agențiile de rating trebuie să vină cu o evaluare privitoare la România până la data alegerilor parlamentare. „Da, riscul există, şi unul, şi celălalt. Toată lumea se aşteaptă de la România la măsuri care, evident, sunt precaute. Deci, se aşteaptă de la noi o acţiune bugetară responsabilă, în condiţiile în care criza economică este, din păcate, un fapt. Din păcate, consumul a scăzut, veniturile la buget au scăzut. Este evident că anumite cheltuieli trebuie făcute - de exemplu, cele pentru susţinerea sistemului spitalicesc, pentru medici, pentru tablete pentru elevi - însă multe cheltuieli pot fi amânate până când situaţia se îmbunătăţeşte şi asta se aşteaptă de la noi, o acţiune responsabilă. Dacă nu va fi aşa, cu siguranţă, vom intra într-o procedură specială, care implică, pe de-o parte, un rating care evident va fi în scădere şi nu în creştere. Pe de altă parte, Comisia Europeană citeşte deja cu foarte mare atenţie tratatele, ca să vadă în ce zonă putem fi încadraţi şi traşi la răspundere”, a comentat Klaus Iohannis. 
Florin Cîțu:  Urmează discuţii foarte dure cu agenţiile de rating şi cu Comisia Europeană	Ministrul Finanţelor Publice, Florin Cîţu, a anunţat discuţii foarte dure cu agenţiile de rating în perioada următoare şi i-a propus liderului PSD, Marcel Ciolacu, să participe la aceste discuţii şi să-şi prezinte planurile pentru perioada următoare, informează Agerpres. "Este momentul să facem diferenţa între oamenii politici şi oamenii de stat. Urmează, aşa cum am spus, discuţii foarte dure cu agenţiile de rating şi cu Comisia Europeană. Aşa că am luat o decizie care poate să fie surprinzătoare, dar eu sper să o ascultaţi cu atenţie şi să îi daţi curs. Vă invit să participaţi alături de mine la aceste discuţii cu Comisia Europeană, cu comisarul pentru buget, comisarul pentru economie şi cu agenţiile de rating. Acolo veţi prezenta planurile dumneavoastră, vom prezenta planurile noastre şi veţi afla la prima mână ce implicaţii au pentru ratingul de ţară, ce implicaţii au pentru fondurile europene. Veţi vedea la prima mână că ceea ce propuneţi dumneavoastră duce la reducerea ratingului de ţară şi duce la pierderea de fonduri europene. Şi ca să fie totul transparent şi onest vă spun de pe acum că vom înregistra aceste discuţii, iar românii vor alege în consecinţă", a declarat Florin Cîţu într-un mesaj video pe Facebook. Ministrul Finanţelor a subliniat din nou că România trece printr-o perioadă dificilă, cu o criză economică şi una sanitară, şi a atras atenţia că evaluările agenţiilor internaţionale de rating au în vedere şi ceea ce se poate întâmpla în viitor. Cîţu a menţionat, în context, că în cursul acestui an a vorbit aproape săptămânal cu agenţiile, cu Comisia Europeană şi cu investitorii. "Azi aş vrea să vă vorbesc despre un subiect care ne afectează pe toţi direct. Ştiţi foarte bine că România trece printr-o perioadă dificilă, o criză economică şi o criză de sănătate, iar o mare parte, şi eu zic că cea mai mare parte, şi îmi asum, din vină pentru ceea ce vedem astăzi în România o are PSD. Dar astăzi sunt aici pentru a trage un semnal de alarmă pentru că în perioada următoare urmează evaluări ale ratingului de ţară de la cele trei agenţii de rating:  Fitch, Moody's şi Standard&Poor's. Toate trei vor prezenta aceste evaluări, evaluări pe baza a ceea ce se întâmplă astăzi în România cu economia României, cu măsurile pe care le ia Guvernul, dar şi cu ceea ce se poate întâmpla în viitor. Ştiţi foarte bine, anul acesta am vorbit aproape săptămânal cu agenţiile de rating, cu Comisia Europeană, cu investitorii, cu partenerii noştri instituţionali şi am reuşit în condiţii foarte dificile să menţinem ratingul de ţară, să ne finanţăm, să finanţăm deficitul bugetar la costuri cât mai mici", a spus Florin Cîţu. Şeful de la Finanţe a menţionat, pe de altă parte, că realizările au fost obţinute sub asediul continuu din Parlamentul României, cu proiecte de legi sau legi care aruncau în aer finanţele publice. "Am decis să ies astăzi pentru că până acum PSD a venit cu declaraţii publice, în special. De ceva vreme, cred că de două săptămâni, există un document scris care se va transforma în lege şi are foarte multe promisiuni. Este aşa numitul program de guvernare al PSD. De fapt este un program toxic, de distrugere a economiei României. Acesta este de fapt numele după care ar trebui să fie cunoscut. Eu nu o să mă folosesc de pandemie să-mi explic deciziile şi ideile aşa cum face PSD, dar este momentul ca românii să afle adevărul. Ceea ce propune PSD prin acest program de guvernare reprezintă o crimă cu premeditare asupra stabilităţii economice. PSD ştie foarte bine, pentru că anul trecut, şi am aici corespondenţa între Partidul Social Democrat, care era la guvernare anul trecut, şi agenţiile de rating. Şi în această corespondenţă se răspunde la fiecare punct de îngrijorare al agenţiilor de rating, care sunt aceleaşi puncte şi anul acesta. Şi PSD le promitea agenţiilor de rating că există în proiectele de legi care creşteau cheltuielile neproductive, cheltuielile sociale, există elemente care le-ar fi permis să schimbe evoluţia acestor cheltuieli. Promiteau, bineînţeles, reduceri, tăieri de cheltuieli. Deci cei de la PSD ştiu foarte bine care sunt elementele cheie care vor duce la o reducere a ratingului de ţară. De aceea spun că este o crimă cu premeditare ceea ce face PSD. Domule Ciolacu, stop! Este momentul să vă opriţi", a avertizat Florin Cîţu. Mai mult, ministrul Finanţelor i-a propus liderului PSD să renunţe amândoi la imunitatea pentru declaraţiile politice referitoare la stabilitatea economică astfel încât să răspundă penal acela care minte. "Dar dacă nu veţi da curs acestei invitaţii (la discuţii cu agenţiile, n.r.) şi ştiţi că aţi mai refuzat o invitaţie din partea mea, o invitaţie onestă, vin cu o altă propunere. Vă solicit imperios un exerciţiu democratic. Eu, senatorul Florin Cîţu, dumneavoastră, deputatul Marcel Ciolacu, renunţăm fiecare la imunitatea pentru declaraţiile politice publice referitoare la stabilitatea economică. Astfel, va răspunde penal cine minte. Aştept răspunsul dumneavoastră domnule Ciolacu", a spus Florin Cîţu. Toate cele trei mari agenţii de rating, S&P, Moody's şi Fitch Ratings, atribuie României un rating "BBB minus", cel mai scăzut calificativ din categoria investment grade, toate trei ratingurile având o perspectivă negativă. 
